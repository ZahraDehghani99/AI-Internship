<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851011-001</DOCID>
<DOCNO>HAM2-851011-001</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[مديركل كتاب و كتابخواني وزارت فرهنگ و ارشاد اسلامي خبر داد
آيين نامه خريد كتاب اصلاح شد]]>
</TITLE>
<TEXT>
<IMAGE>/1385/851011/news/008505.jpg</IMAGE>
<![CDATA[
فارس: مدير كل كتاب  و كتاب خواني وزارت فرهنگ و ارشاد اسلامي گفت: آيين نامه خريد كتاب را به دليل برخي نكات غير منطقي هم چون عدم خريد كتاب از ناشران دولتي اصلاح كرديم.
مجيد حميدزاده در پاسخ به سؤالي درباره نحوه خريد كتاب از ناشران افزود: ملاك هاي خريد كتاب مشخص است. آثاري كه مناسب و با كيفيت باشد براي گروه هاي مخاطبي كه مدنظر داريم، حتما خريداري مي شود؛ يعني براي هر يك از اين گروه هاي مخاطب، اثري مناسب است كه براي گروه هاي سني ديگر اين نياز وجود ندارد. بنابراين ما با توجه به مخاطبان موجود در جامعه كه بايد براي آنها كتاب تهيه شود، مانند مدارس، مساجد، كتابخانه هاي عمومي و... كتاب خريداري مي كنيم.
رئيس كميته خريد كتاب از ناشران براي تجهيز كتاب خانه هاي عمومي درباره خريد كتاب از ناشران دولتي نيز گفت: اين هم نكته مهمي است، چون اگر ملاك خريد ما كتاب خوب است، در اين كار ناشر دولتي و غيردولتي وجود ندارد. اگر يك سري كتاب هاي مناسبي وجود داشته باشد كه چاپ ناشران دولتي هم هستند، ما به صرف اينكه ناشر آن اثر دولتي است، نمي توانيم كتاب خوانان خود را از كتاب هاي خوب محروم كنيم. اين منطق به هيچ وجه منطق صحيحي نيست. البته عدم خريد اين كتاب ها در آيين نامه قبلي وجود داشت، اما پس از حضور ما اين آيين نامه اصلاح شده است. چون اين اقدام از نگاه ما منطقي نبود. براي اين كه در اين بخش، قصد ما حمايت از ناشر نيست، قصد ما حمايت از كتاب خوانان است. وي در ادامه و در پاسخ به اين سؤال كه آيا كتاب ها را براي خريد، كميته هاي تخصصي بررسي و تاييد مي كنند، افزود: خير. به عنوان مثال در گروه خريد كتاب، كارشناساني هم در بخش كودك و نوجوان داريم، اما بخش خاصي به اين نام وجود ندارد تا علاوه بر شناسايي نيازهاي اين گروه، به خريد آن آثار اقدام كنند. البته در گروهي پايين تر از گروه اصلي، اين كارشناسان تخصصي در بخش هاي مختلف وجود دارند كه آن  گروه ها كار خود را انجام مي دهند و به كميته اصلي خريد، نتيجه تحقيقات خود را ارايه مي دهند. مدير كل كتاب  و كتاب خواني وزارت فرهنگ و ارشاد اسلامي در ادامه به انتقادهايي كه به اين خريدها مي شود، چنين پاسخ گفت: در اين خصوص اگر به ملاك هايي كه گفته شد، توجه كنيد؛ متوجه خواهيد شد كه ما با چنين چيزي روبه رو نيستيم. بله اگر كتابي را كه براي گروه سني كودك و نوجوان خريداري كنيد، در يك مركز دانشگاهي توزيع شود، يا بالعكس؛ خوب معلوم است كه اين چنين كتاب هاي اهدايي خاك خواهد خورد. ما بايد بين كتاب هايي كه تخصصي هستند و آثاري كه براي گروه  هاي عمومي خريداري مي شود، تفاوت قايل باشيم، اگر سن مخاطب، علاقه مندي ها، نوع فعاليت مركزي كه به آن كتاب اهداء مي شود و... در نظر گرفته شود، با اين مشكلات روبه رو نخواهيم شد.
وي در پاسخ به اين سؤال كه مگر وزارت ارشاد بعد از خريد كتاب، خود به اهداي كتاب به كتابخانه ها و تجهيز مراكز اقدام نمي كند كه شما اين توصيه ها را مي كنيد، اظهار داشت: در بعضي از جاها اين اهداء به وسيله خود ما انجام مي شود، اما گاهي هم ممكن است كه درخواستي از سوي شخصي يا موسسه اي داشته باشيم كه اين درخواست را خود آن ها نيازسنجي كرده اند و ما فقط به اين نياز  آنها پاسخ داده ايم. ما به اين مؤسسات مي گوييم كه شما مي توانيد از ميان كتاب هاي موجود، آثار دلخواه و متناسب با نيازهاي خود را انتخاب كنيد، اينجا ديگر انتخاب فرد و يا آن موسسه است و وزارتخانه هيچ دخالتي ندارد، اما آنجايي كه بر اساس نگاه هاي كارشناسانه گروه وزارت ارشاد اين كارها انجام مي شود، آنجا ديگر اين مشكل را نداريم.]]>
</TEXT>
</DOC>
<DOC>
<DOCID>HAM2-851011-002</DOCID>
<DOCNO>HAM2-851011-002</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[مرگ هري پاتر و دردسر پستي انگلستان]]>
</TITLE>
<TEXT>
<IMAGE>/1385/851011/news/008496.jpg</IMAGE>
<![CDATA[
ايسنا: در حالي كه تاريخ دقيق انتشار آخرين كتاب از مجموعه داستان هاي هري پاتر هنوز اعلام نشده است،  سرويس پستي انگليس از هم اكنون براي توزيع مناسب و بدون مشكل اين كتاب در سراسر انگليس به تكاپو افتاده است.
زمان قطعي انتشار آخرين اثر جي. كي. رولينگ به نام هري پاتر و قديسان مرگ بار هنوز اعلام نشده، اما سرويس پستي سلطنتي انگليس مذاكره با كتاب فروشي ها و دفاتر توزيع را از هم اكنون آغاز كرده است، تا آخرين كتاب هري پاتر را به بهترين شكل براي صدها هزار طرفدار آن در انگليس بفرستد.
به گزارش پايگاه خبري سي بي اس، سخن گوي رويال ميل در اين باره اعلام كرد:  برنامه ريزي براي توزيع اين كتاب را از الان آغاز كرده ايم. حدود 150 كاميون اضافي نيز كرايه خواهيم كرد و علاوه بر آن به كتاب فروشي ها اعلام كرده ايم كه ميزان فروش احتمالي شان را اطلاع دهند.
بر اساس آخرين آمار ارايه شده، سال گذشته از هر 16 آدرس پستي در انگليس،  يك آدرس خواستار دريافت ششمين كتاب هري پاتر بود و در ميان خانه داران انگليسي، از هر 50 نفر، يك نفر متقاضي اين كتاب بود.
اين در حالي است كه هري پاتر و قديسان مرگبار آخرين كتاب از مجموعه كتاب هاي هري پاتر است و آن طور كه رولينگ پيش از اين اعلام كرده، قصد دارد قهرمان پرطرفدار خود را در اين اثر نابود كند. به اين ترتيب مي توان پيش بيني كرد كه استقبال از كتاب ياد شده، حتي تا چند برابرآثار قبلي رولينگ باشد.]]>
</TEXT>
</DOC>
<DOC>
<DOCID>HAM2-851011-003</DOCID>
<DOCNO>HAM2-851011-003</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[تغيير در اجراي اسكار 2007]]>
</TITLE>
<TEXT>
<![CDATA[ايسنا: نامزدهاي بهترين فيلم خارجي مراسم اسكار امسال در دو مرحله معرفي مي شوند.
مسئولان برگزار كننده مراسم آكادمي علوم و هنرهاي سينمايي آمريكا، هفتاد و نهمين دوره اسكار را با تغييراتي نسبت به دوره هاي قبل برگزارخواهند كرد كه مهمترين اين تغييرها مربوط به جايزه بهترين فيلم خارجي است و معرفي نامزدها را به دو مرحله تقسيم مي كند. بدين ترتيب دو كميته مجزا، انتخاب مستقل، فيلمهاي منتخب را بررسي خواهند كرد. همچنين به اعضاي اين آكادمي كه در نيويورك مستقر هستند، براي اولين بار در تاريخ اين مراسم اجازه داده مي شود در انتخاب نامزدهاي اين جايزه مشاركت كنند. پيش از اين، بيش از يك گروه چند صد نفره از اعضاي لس آنجلسي آكادمي، با بازبيني حدود شصت فيلم معرفي شده از كشورهاي مختلف پنج نامزد دريافت جايزه بهترين فيلم خارجي را معرفي مي كردند. بنا براين گزارش، در شكل جديد اين تركيب از اعضاي آكادمي مرحله اول گزينش را انجام مي دهند و يك فهرست اوليه شامل 9 فيلم را انتخاب خواهند كرد. در مرحله دوم، ده نفر از اعضاي كميته بازبيني اوليه كه به شكل تصادفي انتخاب مي شوند به همراه ده عضو آكادمي مقيم لس آنجلس كه در كميته اوليه عضويت نداشته اند، همراه با يك گروه ده نفره از اعضاي نيويوركي آكادمي، 9 فيلم فهرست اوليه را تماشا مي كنند و در نهايت پنج نامزد اوليه را معرفي خواهند كرد.]]>
</TEXT>
</DOC>
<DOC>
<DOCID>HAM2-851011-004</DOCID>
<DOCNO>HAM2-851011-004</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[اخبار كوتاه]]>
</TITLE>
<TEXT>
<IMAGE>/1385/851011/news/008499.jpg</IMAGE>
<![CDATA[
چاپ 24 شازده كوچولو: ترجمه شازده كوچولوي محمد قاضي پس از نيم قرن به چاپ بيست وچهارم رسيد. شازده كوچولو نوشته آنتوان دو سنت اگزوپري است، كه در سال 1333 قاضي آن را به فارسي برگردانده و حالا بعد از 52 سال توسط انتشارات اميركبير به چاپ بيست وچهارم رسيده است.
ترجمه سوئدي حافظ: گزيده اي از غزل هاي  حافظ به زبان سوئدي ترجمه شدند. ترجمه اثر يادشده با نام urvalda dikter av shams al-di hafez و عنوان فارسي برگزيده اي از غزل هاي حافظ(شامل 60 غزل خواجه شيراز)به تازگي توسط اشك داهلن انجام شده است. كار انتخاب غزل ها بر عهده خود او بوده است و كتاب را نشر rosegarde در سوئد به چاپ خواهد رساند. اشك داهلن(برجسته نيا)متولد 1351 تهران است و تحصيلاتش را در رشته ايران شناس در دانشگاه اوپسالا تا مقطع دكتري به اتمام رسانده است.
فرهنگ داستان نويسان: حسن ميرعابديني چاپ سوم فرهنگ داستان نويسان ايران را با افزودن چهره هايي جديدتر منتشر مي كند. به گفته او، چاپ سوم اثر يادشده كه در حال حاضر در انتظار مجوز نشر است، با ويرايش دوم منتشر خواهد شد. به عبارت ديگر همه چهره ها و داستان نويساني كه در چاپ هاي قبلي نبوده اند، به اين كتاب اضافه شده اند؛ چهره هايي كه به گفته مؤلف، در اين 10 سال، از آغاز داستان نويسي جديد تا سال 80 آمده اند. چاپ هاي قبلي كتاب يادشده به سال هاي 69 و 74 مربوط مي شوند.
لغو بزرگداشت ايرج زند: مراسم بزرگداشت زنده ياد ايرج كريم خان زند فعلا برگزار نمي شود. اين مراسم كه قرار بود روز سه شنبه 12 دي ماه جاري در موزه هنرهاي معاصر تهران برگزار شود، به تعويق افتاده و دليل آن درخواست خانواده زند به خاطر تالمات و عدم آمادگي اين برنامه اعلام شده است. زمان برپايي احتمالي اين مراسم مشخص نيست.
بزرگداشت پوراحمد: بزرگداشت كيومرث پوراحمد كارگردان سينماي ايران روز 19 دي ماه سال جاري در تهران برپا مي شود. در اين برنامه ، فيلم مستند درباره كيومرث پوراحمد به كارگرداني سيد محمد سجاد آويني و اردلان شجاع، به  نمايش درمي آيد.
هم انديشي مجسمه: هم انديشي يك روزه مجسمه، شهر و معماري هم زمان با برگزاري نخستين سمپوزيوم بين المللي مجسمه سازي تهران، اسفندماه سال جاري در تهران برگزار مي شود. هفتم بهمن ماه سال جاري، آخرين مهلت دريافت مقاله هاست و قرار است تا 17 بهمن نتايج پذيرش يا ردشدن آنها اعلام شود.]]>
</TEXT>
</DOC>
<DOC>
<DOCID>HAM2-851011-005</DOCID>
<DOCNO>HAM2-851011-005</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[مهران مديري: پا در كفش بزرگان كرده ام]]>
</TITLE>
<TEXT>
<![CDATA[فارس: مهران مديري گفت: ترانه هايي را كه در مجموعه باغ مظفر خوانده ام بر اساس علايق شخصي خود به ويژه علاقه به استاد شجريان خوانده ام. كارگردان مجموعه تلويزيوني باغ مظفر افزود: تصنيف زمن نگارم... يك تصنيف قديمي است. تصنيفي قديمي كه آهنگساز آن غلامحسين درويش است و شعر آن را ملك الشعراي بهار،سراينده ترانه معروف مرغ سحر سروده است. وي در ادامه گفت:يكي از بازخواني هاي موفق اين تصنيف توسط استاد محمدرضا شجريان، در آلبوم آهنگ وفا خوانده شده است و من با تكرار آن پايم را در كفش بزرگان كرده ام و اين جسارت فقط به علاقه شخصي من به استاد شجريان بر مي گردد و هيچ علت ديگري ندارد.]]>
</TEXT>
</DOC>
<DOC>
<DOCID>HAM2-851011-006</DOCID>
<DOCNO>HAM2-851011-006</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[تصحيح و توضيح خبر فولادوند]]>
</TITLE>
<TEXT>
<![CDATA[روز شنبه در صفحه يك روزنامه، خبري با عنوان عزت الله فولادوند دوران نقاهت را مي گذراند به نقل از خبرگزاري ايسنا درج شد كه مربوط به محمد مهدي فولادوند، پژوهشگر ادبيات و مترجم قرآن كريم بود. محمد مهدي فولادوند به علت سكته مغزي يك هفته در بيمارستان مدائن تهران بستري شد كه اكنون دوران نقاهت خود را در منزل مي گذراند.
گروه ادب و هنر روزنامه همشهري، ضمن پوزش از استاد عزت الله فولادوند و خانواده ايشان، براي هر دو بزرگوار، آرزوي سلامت و طول عمر دارد.]]>
</TEXT>
</DOC>
<DOC>
<DOCID>HAM2-851011-007</DOCID>
<DOCNO>HAM2-851011-007</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[سايه روشن]]>
</TITLE>
<TEXT>
<IMAGE>/1385/851011/news/008502.jpg</IMAGE>
<![CDATA[
مراسم روز هفت عبداللهي: مراسم گراميداشت هفتمين روز درگذشت ناصر عبداللهي همزمان با سالروز تولد اين هنرمند، عصر روز شنبه، نهم دي در فرهنگسراي هنر برپا شد. در اين مراسم جمعي از اهالي فرهنگ و هنر همچون فريدون شهبازيان، اهورا ايمان، عبدالجبار كاكايي، محمدعلي شيرازي، بهنام ابطحي، محمدعلي بهمني، اكبر آزاد، سعيد شهروز و... به اجراي برنامه و ايراد سخنراني پرداختند.
سمينار سينماي كيارستمي: با نمايش سه فيلم آ ب ث آفريقا، طعم گيلاس و باد ما را خواهد برد سمينار نگاهي به سينماي عباس كيارستمي در دهه اخير فردا در دانشكده پزشكي مشهد برپا مي شود. كلايي مسئول سازمان دانشجويان جهاددانشگاهي مشهد همچنين خبر از حضور عباس كيارستمي به همراه سيف الله صمديان(عكاس، مستندساز و فيلمبردار)و اميد روحاني(منتقد و نويسنده سينما)در اين سمينار داد.
وي اضافه كرد: در اين سمينار نيم روزه كه با هدف نقد و بررسي آثار كيارستمي در ده سال گذشته در جمع دانشجويان برگزار مي شود، دو فيلم آ ب ث آفريقا به كارگرداني عباس كيارستمي و فيلم روزي روزگاري مراكش ساخته سيف الله صمديان به نمايش درخواهد آمد.]]>
</TEXT>
</DOC>
<DOC>
<DOCID>HAM2-851011-008</DOCID>
<DOCNO>HAM2-851011-008</DOCNO>
<ORIGINALFILE>/1385/851011/news/_adabh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[برپايي نمايشگاه عكس سماع عاشقانوآرامگاه مولانا]]>
</TITLE>
<TEXT>
<![CDATA[گروه ادب و هنر براي اولين بار در كشور توسط يك عكاس ايراني مجموعه اي از عكس هاي سماع عاشقان و مزار و آرامگاه مولانا با بيش از 130 قطعه عكس در كاخ نياوران به نمايش گذاشته شد.
نمايشگاه يادشده به مناسب نامگذاري سال 2007 ميلادي از سوي يونسكو با نام سماع عاشقان در روز پنجشنبه 7 دي با حضور سفير و رايزن فرهنگي تركيه در ايران و تني چند از هنرمندان كشور گشايش يافت و تا 17 دي ادامه دارد.]]>
</TEXT>
</DOC>
<DOC>
<DOCID>HAM2-851011-009</DOCID>
<DOCNO>HAM2-851011-009</DOCNO>
<ORIGINALFILE>/1385/851011/news/_akhar.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس روز]]>
</TITLE>
<TEXT>
<IMAGE>/1385/851011/news/008592.jpg</IMAGE>
<![CDATA[
عكس: رويترز‎/ ابوهيكل
يك فروشگاه در فلسطين، عروسك هاي بن لادن، صدام حسين و جرج بوش را كه دستكش بوكس دارند، در معرض فروش قرار داده است. صاحب اين فروشگاه مي گويد: پس از صدام، حالا نوبت بن لادن و بوش است.]]>
</TEXT>
</DOC>
<DOC>
<DOCID>HAM2-851011-010</DOCID>
<DOCNO>HAM2-851011-010</DOCNO>
<ORIGINALFILE>/1385/851011/news/_akhar.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<IMAGE>/1385/851011/news/008589.jpg</IMAGE>
<![CDATA[
نمايشگر هاي همشهري
رسانه اي با 300 هزار بيننده
10 نمايشگر خبري همشهري كه در 10 نقطه تهران به انتشار اخبار مي پردازد، روزانه دست كم 300 هزار بيننده دارد. مدير اطلاع رساني الكترونيك همشهري با اعلام اين خبر گفت: هر روز بين 50 تا 70 تيتر خبري روي اين نمايشگرها قرار مي گيرد كه در ساعات مختلف شبانه روز تكرار مي شود و در عين حال، خبرهاي تازه به صورت متناوب جايگزين اخبار قبلي مي گردد. محمد مهاجري افزود: در حال حاضر 10نمايشگر در ميدان رسالت، ميدان گل ها، ميدان نوبنياد، ميدان صادقيه، ميدان 15 خرداد، ميدان شهر ري، چهارراه خوردين (شهرك قدس)، دروازه دولت،  چهارراه مولوي و خيابان شهيد مطهري(تقاطع سهروردي)قرار دارد و نتيجه يك بررسي آماري انجام شده در اين مناطق نشان مي دهد كه حدود300 هزار نفر از ساعت
7 تا 19 هر روز دستكم يك خبر را بر روي نمايشگرها مي بينند. مدير اطلاع رساني الكترونيك همشهري در بخش ديگري از سخنان خود اظهار كرد: بر اساس اين بررسي، بيشترين توجه به نمايشگرهاي خبري همشهري بين ساعت 30/7 تا 9 و پس از آن 16 تا 19 است و در روزهاي تعطيل اين آمار تقريبا به نصف مي رسد. وي همچنين اظهار داشت:
 به زودي نمايشگرهاي كنوني به سيستم پخش تصوير و فيلم مجهز مي شوند و خبررساني به صورت جذاب تر و حرفه اي تر صورت خواهد گرفت. مدير اطلاع رساني الكترونيك همشهري گفت: برخي از سازمان ها و دستگاهها كه علاقه مندند اخبار مربوط به حوزه خود را از اين طريق به اطلاع شهروندان برسانند، از گسترش اين رسانه استقبال كرده اند.  وي در پايان گفت: در تلاش هستيم كه اين نمايشگرها را به دستكم 40 دستگاه با  قابليت پخش تصوير، فيلم و متن برسانيم كه در آن صورت مي توان 5/2 تا 3 ميليون  بيننده  را  
در روز  جلب كرد.
تزئين كتب آسماني
موزه هنرهاي ديني امام علي(ع)در راستاي نخستين جايزه جهاني پوستر اديان توحيدي، اقدام به برگزاري هم انديشي تزئين كتب آسماني و تصويرسازي آموزه هاي انبياء كرده است. اين برنامه با سخنراني آيدين آغداشلو با موضوع پيشينه هنرهاي تجسمي در عرصه دين، مهناز شايسته فر در رابطه با سير تذهيب و تزئين در كتب آسماني، رضا عابديني با موضوع نقش طراحي و گرافيك مدرن در بيان آموزه هاي انبياء و سيد مجتبي حسيني درخصوص خوشنويسي در خدمت كلام وحي در ساعت 15 فردا در موزه هنرهاي ديني امام علي(ع)، واقع در خيابان ولي عصر(عج)، بالاتر از ظفر،
رو به روي بزرگراه نيايش، بلوار اسفنديار، شماره 35 برگزار مي شود.
اصول اوليه موسيقي
خانه فرهنگ حافظيه به منظور آشنايي كودكان با اصول اوليه موسيقي اقدام به برگزاري آموزش ارف ويژه كودكان كرده است. در اين دوره آموزشي كودكان با دنياي موسيقي كه مي تواند راه و مسير را براي كشف استعدادهاي جديد نشان دهد آشنا مي شوند. علاقه مندان جهت كسب اطلاعات بيشتر مي توانند به نشاني فلكه آشتياني خيابان بلال حبشي نرسيده به خيابان باباطاهر پلاك 109 مراجعه كنند و يا با شماره تلفن 77424344 تماس بگيرند.]]>
</TEXT>
</DOC>
<DOC>
<DOCID>HAM2-851011-011</DOCID>
<DOCNO>HAM2-851011-011</DOCNO>
<ORIGINALFILE>/1385/851011/news/_akhar.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار]]>
</TITLE>
<TEXT>
<IMAGE>/1385/851011/news/008619.jpg</IMAGE>
<![CDATA[
ركود در بازار برنج
بازار برنج به علت نبود تقاضا، راكدشده و قيمت انواع برنج تا حدودي كاهش يافته است.
كارشناسان معتقدند واردات همزمان برنج با توليد اين محصول در كشور علت ركود فعلي است. اطلاعات دريافتي حاكي از آن است كه در حال  حاضر برنج فروش ها مقدار قابل توجهي برنج داخلي در انبارهاي خود دارند كه به دليل واردات همزمان با توليد، نتوانسته اند به فروش برسانند.
طبق آمار گمرك تا آخر آبان ماه 850 هزار تن برنج خارجي وارد كشور شده است. اين درحاليست كه سازمان خوار بار و كشاورزي سازمان  ملل متحد(فائو)نيز در تازه ترين گزارش خود عنوان كرده است كه توليد برنج ايران با 200 هزار تن افزايش در سال به 2 ميليون و 300 هزار تن مي رسد. كارشناسان معتقدند درحالي 850 هزار تن برنج تا آخر آبان ماه وارد كشور شده است كه نياز كشور به واردات فقط 400 هزار تن است. با اين وجود، بيش از 450 هزار تن برنج بيش از نياز كشور در داخل توزيع شده و بازار برنج در برخي نقاط كشور به حالت ركود درآمده است.]]>
</TEXT>
</DOC>
<DOC>
<DOCID>HAM2-851011-012</DOCID>
<DOCNO>HAM2-851011-012</DOCNO>
<ORIGINALFILE>/1385/851011/news/_akhar.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازتاب]]>
</TITLE>
<TEXT>
<![CDATA[گروه ادب و هنر- انتشار اولين شماره كتاب همشهري با استقبال شايان توجه  اهالي فرهنگ مواجه شد. كتاب همشهري كه با هدف ترويج و توسعه فرهنگ كتابخواني به صورت ضميمه رايگان روزنامه از پنج شنبه گذشته توزيع سراسري داشته، افزون بر استقبال عمومي، موجب جلب نظر فرهيختگان و اهل قلم شده است. نخستين كتاب همشهري به مناسبت سال پيامبر اعظم جمال و خصال آخرين فرستاده نام داشت كه با مقدمه و تصحيح بهاالدين خرمشاهي عرضه شد و ساعتت را به وقت گل نرگس تنظيم كن نوشته مريم جمشيدي دومين كتاب همشهري است كه پنج شنبه اين هفته به همراه روزنامه منتشر مي شود.
يادداشت دكتر غلامعلي حداد عادل در اين زمينه در پي مي آيد.]]>
</TEXT>
</DOC>
<DOC>
<DOCID>HAM2-851011-013</DOCID>
<DOCNO>HAM2-851011-013</DOCNO>
<ORIGINALFILE>/1385/851011/news/_akhar.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ابتكار ستودني همشهري
دكتر غلامعلي حداد عادل]]>
</TITLE>
<TEXT>
<IMAGE>/1385/851011/news/008586.jpg</IMAGE>
<![CDATA[
به تجربه ثابت شده كه اختراع انواع رسانه ها در عصر حاضر، به جايگاه هاي كتاب در گسترش فرهنگ و دانش، خدشه اي وارد نكرده و كتاب همچنان كه در هزاره هاي گذشته موفق ترين و معروف ترين حامي انديشه بوده است در هزاره سوم نيز بي رقيب وبي بديل باقي مانده است. هم در طول تاريخ و هم در جهان امروز، قدرت و شوكت تمدنها با منزلت كتاب در آنها قابل اندازه گيري است. هر كشور و هر ملتي كه به كتاب و كتابخواني و كتابخانه اهميت بيشتري دهد پيشرفته تر خواهد بود و هر چه بازار كتاب و صنعت چاپ و نشر پر رونق تر و كارآمدتر باشد دانش و فناوري بيشتر رشد خواهد كرد.
يكي از افتخارات ملت ايران در طول تاريخ، ارج نهادن به كتاب و داشتن كتابخانه هاي بزرگ است. وظيفه همه اين است كه با همه توان و با استفاده از همه امكاناتي كه در اختيار داريم در ترويج كتابخواني در ايران كوشش كنيم.
ابتكار روزنامة همشهري براي انتخاب و انتشار منظم كتاب و توزيع آن همراه با روزنامه، كاري ستودني است، زيرا سبب خواهد شد كتاب در كشور ما شمارگاني در حد شمارگان روزنامه پيدا كند و كتاب به بركت همراه شدن با روزنامه و سوار شدن بر بال آن، به جاهايي برود كه خود به تنهايي نمي تواند برود.
آنچه مهم است انتخاب كتابهاي مناسب و تشخيص مخاطب درست در اين اقدام فرهنگي است. مؤسسه همشهري مي تواند همزمان با استفاده از اين توزيع وسيع، از نويسندگان كشور نيز براي عرضة كتابهاي خود از اين طريق اقدام كند و از آنها بخواهد اصولاً براي همشهري كتاب تأليف كنند. در انتخاب موضوع و مضمون كتابها نيز بايد به احتياجات شهروندان توجه شود و در اين عرصه نبايد به زبان فارسي و ادبيات فارسي كه مردم ايران همواره به آن دلبستگي داشته اند غفلت شود. اميدوارم روزنامة همشهري بتواند با اين اقدام شجاعانه خود گامي بلند و جهشي چشمگير در زمينة توسعه كتاب و كتابخواني در كشور بردارد و اين افتخار را بر افتخارات خود بيفزايد.]]>
</TEXT>
</DOC>
<DOC>
<DOCID>HAM2-851011-014</DOCID>
<DOCNO>HAM2-851011-014</DOCNO>
<ORIGINALFILE>/1385/851011/news/_bourse.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ارزش سهام 10 شركت بورس از يك ميليارد دلار فراتر رفت]]>
</TITLE>
<TEXT>
<IMAGE>/1385/851011/news/008541.jpg</IMAGE>
<![CDATA[
گروه بورس- تازه ترين بررسي هاي انجام شده نشان مي دهد، ارزش كل سهام 10 شركت در بورس تهران از يك ميليارد دلار فراتر رفته است. به گزارش همشهري، در حال حاضر ارزشمندترين شركت بورس تهران، طبق قيمت هاي درج شده روي تابلوي معاملات سهام، پتروشيمي خارك است. ارزش كل سهام اين شركت در حدود 4/2 ميليارد دلار برآورد مي شود.
ميلياردرها
طبق اين آمار درحالي كه ارزش كل بورس تهران 36 ميليارد دلار تخمين زده مي شود سهام 10 شركت ميلياردر اين بازار درمجموع بيش از 15 ميليارد دلار مي ارزند. بر اين اساس با احتساب ارزش 20 شركت اول بازار،ارزش كل 20 شركت بزرگ بورس تهران از20ميليارد دلار فراتر مي رود. اين گزارش حاكي است: 10 شركت ميلياردر بورس تهران درمجموع 37 درصد كل ارزش هاي موجود در بازار سهام را به خود اختصاص داده اند. در بين اين شركت ها، بيش از هر چيز نام هلدينگ ها، خودروسازان، شركت هاي معدني و پتروشيمي به چشم مي خورد. در ماه هاي اخير سهام معارف و پتروشيمي با سرعت چشم گيري به جمع ميلياردرها ي بورس پيوسته اند. كه در آن ميان مي توان به شركت هاي معدني چادرملو و گل گهر و شركت هاي پتروشيمي خارك و اراك اشاره كرد. خودروسازان بورس نيز با وجود نزول شديد ارزش سهامشان هم چنان در جمع شركت هايي كه ارزش آن از يك ميليارد دلار فراتر مي رود جاي دارند.
ساير شركت ها
براساس اين گزارش، به جز پتروشيمي خارك، سهام 9 شركت ديگر در جدول ميلياردرهاي بورس ديده مي شود. در اين ميان فقط سرمايه گذاري غدير است كه چون پتروشيمي خارك، ارزش سهام آن بالاتر از دو ميليارد دلار تخمين زده شده است، در حال حاضر طبق قيمت هاي درج شده روي تابلوي معاملات سهام بورس تهران ارزش سهام اين شركت 2/2 ميليارد دلار برآورد مي شود. سايپا سومين ميلياردر بورس تهران است. در حال حاضر ارزش كل سهام سايپا به 9/1 ميليارد دلار رسيده است. به دنبال آن، دو شركت چادرملو و گل گهر قرار دارند كه ارزش سهام آنها به ترتيب 6/1 ميليارد دلار و 5/1 ميليارد دلار برآورد مي شود.
كل سهام ايران خودرو نيز در بورس تهران 2/1 ميليارد دلار ارزشگذاري مي شود. ارزش سهام پتروشيمي اراك هم در همين حدود برآورد شده است. ضمن اين كه دو شركت سيمان فارس و خوزستان و سرمايه گذاري صندوق بازنشستگي نيز با ارزش بازاري در حدود 1/1 ميليارد دلار در جمع 10 ميلياردر بورس جاي گرفته اند. سرمايه گذاري بانك ملي آخرين شركت حاضر در جدول ميلياردرهاي بورس تهران است. ارزش كل سهام اين شركت در حدود يك ميليارد دلار تخمين زده مي شود.]]>
</TEXT>
</DOC>
<DOC>
<DOCID>HAM2-851011-015</DOCID>
<DOCNO>HAM2-851011-015</DOCNO>
<ORIGINALFILE>/1385/851011/news/_bourse.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[اعلام برنامه واگذاري 60 ميليارد دلار سهام شركت هاي نفتي]]>
</TITLE>
<TEXT>
<![CDATA[مهر: مقامات وزارت نفت اعلام كردند ارزش سهام 120 شركت نفتي دولتي قابل واگذاري در قالب اصل 44، معادل 60 ميليارد دلار برآورد شده است.
علي كاردر، رئيس كميته اجراي راهبردهاي اصل 44 در وزارت نفت، با اعلام اين مطلب گفت: تاكنون 7/1 ميليارد دلار از سهام زيرمجموعه شركت ملي نفت به بخش خصوصي واگذار شده و قرار است 60 ميليارد دلار ديگر در قالب سياست هاي اصل 44 به بخش خصوصي واگذار شود. او افزود: در حال حاضر گروه هاي تخصصي تشكيل شده، مشغول قيمت گذاري سهام شركت هاي تحت پوشش وزارت نفت براي واگذاري هستند. بر اين اساس سهام 120 شركت فعال در صنايع پتروشيمي، پالايشگاه ها و شركت هاي گاز استاني در حال قيمت گذاري هستند. او با اشاره به نحوه واگذاري سهام آن دسته از شركت هايي كه سودآور نيستند، گفت: برنامه اي براي آماده سازي اين شركت هاي در دست اجراست، به عنوان مثال براي بهينه سازي ساختار پالايشگاه ها 6 ميليارد دلار اعتبار در نظر گرفته شده، تا اين گونه شركت ها پس از رسيدن به مرحله سوددهي، به بخش خصوصي واگذار شوند. او درباره واگذاري سهام شركت هاي پتروشيمي گفت: اين گونه شركت ها از سود دهي لازم برخوردار هستند اما براي واگذاري اين شركت ها دروهله اول بايد قيمت محصولات پتروشيمي با قيمت بازارهاي دنيا يكسان شود تا اين شركت ها به سود واقعي خود نزديك شوند. او پيش بيني كرد، تا زمان واگذاري شركت ها مصوبه آزادسازي نرخ محصولات پتروشيمي صادر مي شود و از سال 87 به بعد مي توان شاهد واگذاري شركت ها به بخش خصوصي بود.]]>
</TEXT>
</DOC>
<DOC>
<DOCID>HAM2-851011-016</DOCID>
<DOCNO>HAM2-851011-016</DOCNO>
<ORIGINALFILE>/1385/851011/news/_bourse.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روندها
بانك هاي خصوصي در جستجوي شرايط مناسب]]>
</TITLE>
<TEXT>
<![CDATA[گروه بورس - نظام پولي و سيستم بانكي كشور نقش به سزايي در ايجاد تعادل و منطقي كردن روند بازار در همه بورسهاي دنيا دارند. در بورس ايران با توجه به محدوديت سرمايه گذاري هاي خصوصي، نقش بانكها پررنگ تر است. بانكهاي خصوصي نيز در سالهاي اخير نقش موثري در تصحيح و تعديل روندهاي بازار و كسب سودآوري براي سهامداران خود داشته اند. بانك پارسيان به عنوان بزرگترين بانك خصوصي كشور همچنان نقش خود را به عنوان بازيگر موثر بورس زنده نگه داشته است. بانك پاسارگاد نيز كه از جمله بانكهاي خصوصي تازه تاسيس در كشور است، در يك سال گذشته با ايجاد شركتهاي سرمايه گذاري زيرمجموعه سعي در به كارگيري منابع مالي خود در جهت كسب سود و سرمايه گذاري هاي ميان مدت و بلندمدت در جهت حفظ و افزايش ارزش منابع مالي خود داشته است.در گزارش امروز عملكرد اين دو بانك و زيرمجموعه هاي آنها را در بورس اوراق بهادار مرور كرده ايم.
عملكرد بانك پاسارگاد و زيرمجموعه ها
الف - بانك پاسارگاد: اين بانك در گروه ماشين آلات و تجهيزات 66807 سهم كمباين سازي ايران را در آذرماه خريداري كرده است. همچنين طي همين مدت در گروه محصولات شيميايي 250 سهم توليد سموم علف كش را نيز به سهام قبلي خود افزوده است.
ب- سرمايه گذاري بانك پاسارگاد: اين شركت سرمايه گذاري در گروه ماشين آلات و تجهيزات 72937 سهم كمباين سازي ايران را خريداري كرد. همچنين در گروه محصولات شيمايي 250 سهم توليد سموم علف كش را خريداري كرده است. در گروه فلزات اساسي با جمع آوري سهام لوله و تجهيزات سديد از بازار درصد مالكيت خود را در اين شركت از زير يك درصد به 02/1 درصد افزايش داد.طي آذرماه اين شركت در گروه انبوه سازي، املاك و مستغلات با خروج تدريجي از سهام توس گستر درصد مالكيت خود را در اين شركت از03‎/1 درصد به زير يك درصد كاهش داد.
عملكرد زير مجموعه هاي بانك پارسيان
بانك پارسيان در آذرماه خريد و فروش خاصي در بازار سرمايه نداشته است اما زيرمجموعه هاي اين بانك فعاليت محدودي داشته اند.
سرمايه گذاري پارسيان: اين شركت كه قبلا بازارساز غيررسمي بانك پارسيان بود، در آذرماه با كاهش چشمگير فعاليت خود تنها 18000 سهم بانك پارسيان را خريداري كرده است. البته وضعيت نسبتا متعادل سهام بانك پارسيان در بازار و افت و خيزهاي محدود سهم در بازار، سرمايه گذاري پارسيان را در اين تصميم گيري حمايت كرده اند.
iratahlil.com]]>
</TEXT>
</DOC>
<DOC>
<DOCID>HAM2-851011-017</DOCID>
<DOCNO>HAM2-851011-017</DOCNO>
<ORIGINALFILE>/1385/851011/news/_bourse.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[نبض بورس در دست سهام ساختمان]]>
</TITLE>
<TEXT>
<![CDATA[گروه بورس 60 درصد حجم معاملات بورس تهران درروز شنبه به داد و ستد سهام شركت سرمايه گذاري ساختمان ايران اختصاص يافت.
به گزارش همشهري، در نتيجه معاملات انجام شده در روز شنبه سهامداران بورس تهران 24 ميليون سهم شركت سرمايه گذاري ساختمان ايران را به ارزش 6/65 ميليارد ريال خريداري كردند كه اين ميزان سهام مبادله شده به لحاظ حجم 60 درصد و به لحاظ ارزش 40 درصد از كل معاملات بورس تهران را شامل مي شود. همچنين در روز شنبه شركت سهامي شهدايران با 2/3 درصد افزايش قيمت در صدر بورس ايستاد و نورد قطعات فولادي با 2 درصد كاهش قيمت در قعر جدول قيمت هاي بورس جاي گرفت.
شاخص در تعطيلات
شاخص كل بورس تهران در معاملات روز شنبه اندكي كاهش يافت.
به گزارش همشهري، در پايان معاملات روز شنبه شاخص كل بورس تهران با كمتر از يك واحد كاهش روبه رو شد و در عدد 10 هزار و 74 ثابت ماند. در معاملات اين روز شاخص بازده بازار و صنعت هركدام به ترتيب به يك و دو واحد كاهش روبه رو شدند اما در اين روز شاخص واسطه گري هاي مالي 50 واحد افزايش يافت. براساس اين گزارش، معاملات روز شنبه درحالي رقم خورد كه شركت كالسيمين توانست با 4 واحد تأثير مثبت در شاخص در جايگاه اول قرار بگيرد.]]>
</TEXT>
</DOC>
<DOC>
<DOCID>HAM2-851011-018</DOCID>
<DOCNO>HAM2-851011-018</DOCNO>
<ORIGINALFILE>/1385/851011/news/_bourse.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[اصلاح آيين نامه قيمت گذاري سهام دولتي آغاز شد]]>
</TITLE>
<TEXT>
<![CDATA[مهر: اصلاح آيين نامه قيمت گذاري سهام دولتي در هيأت عالي واگذاري، آغاز شد. به اين ترتيب روش قيمت گذاري سهام بانك ها تغيير مي كند.
اسماعيل غلامي، معاون سازمان خصوصي سازي ضمن اعلام اين مطلب گفت: برخي از مواد آيين نامه جديد كه ناظر بر قيمت گذاري سهام شركت هاي دولتي مشمول اصل 44 است، در هيأت عالي واگذاري به تصويب رسيده است. او با اشاره به برخي اصلاحات انجام شده در آيين نامه قيمت گذاري سهام دولتي اعلام كرد: به درخواست هيأت عالي واگذاري روش قيمت گذاري شركت هايي كه براي اولين بار وارد بورس مي شوند، در آئين نامه مذكور اصلاح مي شود.
اسماعيل غلامي اضافه كرد: بر اساس اين مصوبه، قرار است اصلاحاتي بر روي روش واگذاري سهام برخي از شركت ها نظير بانك ها و شركت هاي بزرگ كه از مواد اين آئين نامه بوده، صورت گيرد.]]>
</TEXT>
</DOC>
<DOC>
<DOCID>HAM2-851011-019</DOCID>
<DOCNO>HAM2-851011-019</DOCNO>
<ORIGINALFILE>/1385/851011/news/_bourse.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[صف خريد پارسيان به 15 ميليون سهم رسيد]]>
</TITLE>
<TEXT>
<IMAGE>/1385/851011/news/008508.jpg</IMAGE>
<![CDATA[
گروه بورس در معاملات روز شنبه صف هاي خريد سهام بانك پارسيان از مرز 15 ميليون سهم فراتر رفت.
به گزارش همشهري، در معاملات روز شنبه بانك پارسيان عنوان پرمتقاضي ترين شركت بورس را از آن خود كرد به طوري كه در اين روز يك هزار و 540 تقاضا براي خريد سهام بانك پارسيان به ثبت رسيد.
بانك اقتصاد نوين ديگر سهام گروه بانك ها نيز در معاملات روز شنبه با اقبال سهامداران مواجه بود و سهامداران براي اين شركت 5/2 ميليون صف خريد تشكيل دادند.
همچنين شركت سرمايه گذاري بوعلي نيز در اين روز به جمع شركت هاي حاضر در جدول تقاضاي بورس پيوست. سهامداران در روز شنبه براي خريد دو ميليون سهم بوعلي 250 تقاضا پر كردند. اين گزارش حاكيست، صف هاي فروش سهام معدني نيز همچنان پابرجاست به طوري كه در معاملات روز شنبه 2 هزار و 105 دستور براي فروش 10 ميليون سهم توسعه معادن روي در كارگزاري ها به ثبت رسيد. صف هاي فروش گل گهر چادرملو و بامانيز درمجموع به 5/4 ميليون سهم رسيد. برپايه اين گزارش، در معاملات روز شنبه نماد شركت سهامي شهد ايران پس از برگزاري مجمع سالانه براي تقسيم سود نقدي و اعلام پيش بيني درآمد هر سهم باز شد.]]>
</TEXT>
</DOC>
<DOC>
<DOCID>HAM2-851011-020</DOCID>
<DOCNO>HAM2-851011-020</DOCNO>
<ORIGINALFILE>/1385/851011/news/_cinema.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[تلويزيون چنان كه بايد، توليد و پخش فيلم مستند را جدي نمي گيرد
مستندات يك كم توجهي
مريم درستاني]]>
</TITLE>
<TEXT>
<IMAGE>/1385/851011/news/008493.jpg</IMAGE>
<![CDATA[
تهيه گزارش درباره فيلم مستند و مشكلات فراوان در مسير ساخت و توليد آن، كاري سهل و ممتنع بود. به سراغ هر يك از مستندسازان كه برويد، عكس العمل آنها جالب است؛ برخي به دليل عدم توجه به فيلم مستند، سعي كردند خودشان نيز در عالم فيلم هايشان غرق شوند و گوشه عزلت را بگيرند و برخي ديگر كه توقع آن را هم نداشتيد، به راحتي به سوالات تان پاسخ مي دهند و اما برخي ديگر نيز با تعجب مي پرسيدند چه شده كه درباره فيلم مستند در تلويزيون گزارش تهيه مي كنيد؟
سرمايه گذاري در سينماي مستند؛ بشرطها و شروطها
ابراهيم مختاري يكي از باتجربه ترين هاي عرصه مستندسازي است. او به جايگاه تلويزيون در سينماي مستند خوش بين نيست و مي گويد: به نظرم هيچ گاه تلويزيون نخواسته به شكل مداوم و مثبت در اين زمينه فعال باشد. از طرفي اگر بخواهيم تلويزيون خودمان را حتي با تلويزيون كشورهاي غربي مقايسه كنيم، به نتايج تاسف باري مي رسيم.
كارگردان مستند يك روز بخصوص زينت و ملا خديجه درباره اين تفاوت مي گويد: متاسفانه در ايران نظام سينمايي تعريف شده اي وجود ندارد كه در جهت حقوق و منافع ملي طراحي شده باشد. اما اين كه چرا تلويزيون ما به مستند كمتر توجه مي كند، امري است كه بايد مورد توجه مديريت سازمان صداوسيما، مجلس و هيأت دولت و اصنافي مثل خانه سينما و مركز سينماي مستند و تجربي قرار بگيرد. از نظر مختاري، مشكل مستند به عدم بازار معيني براي آن برمي گردد؛ يعني سرمايه گذاري در سينماي مستند داراي امنيت نيست. او ادامه مي دهد: انگيزه توليد فيلم مستند براي فروش و عرضه و نمايش آن است؛ وقتي بازار فروش معيني براي آن نيست و مكان مشخصي براي نمايش آن وجود ندارد، فيلمساز تا چه ميزان مي تواند با عشق فيلم بسازد؟ او تاكيد دارد كه اين عامل، باعث توجه فيلمسازان براي نمايش فيلم هايشان در جشنواره هاي خارجي و سرمايه گذاري خارجي مي شود.
مختاري در پاسخ به اين سؤال كه شايد عدم پخش درصد بيشتري از مستندها در تلويزيون  ما جشنواره اي و هنري بودن آنهاست گفت: درست است كه هر فيلمي قابل نمايش از تلويزيون نيست ولي اين جزئي از يك جريان عمومي است كه بايد اول تعريف شود. حتي براي اين بخش غيرقابل نمايش از تلويزيون هم مي شود بازار مصرف پيدا كرد ولي اين دليل نمي شود كه به خاطر اين نگراني، كل جريان مستندسازي را متوقف يا منحرف كنيم. مختاري در پايان گفته هايش به عدم جريان سرمايه گذاري در سينماي مستند اشاره دارد و مي گويد: متأسفانه مفهوم صنعتي براي آن وجود ندارد اما مي توانيم آن را داشته باشيم؛ منتها بشرطها و شروطها.
فيلمسازان براي دل خودشان مستند نسازند
روبرت صافاريان يكي ديگر از فعالان عرصه مستند است. او مستندي در رابطه با آلودگي هواي تهران ساخته كه هنوز پخش نشده است. وي مي گويد: وارونگي قرار بود براي سال گذشته پخش شود كه فكر كنم كمي زمان پخش آن به تعويق افتاده است.
او از اين كه تنها شبكه،4 گروه مستندسازي جداگانه اي دارد و هيچ شبكه اي گروه مستقل  مستندسازي ندارد گله مند است و آن را عامل عدم توجه تلويزيون به فيلم هاي مستند مي داند و مي گويد: تلويزيون از ابتدا اولين مكان پخش فيلم مستند است اما اين كه چرا در تلويزيون  ما كمتر نمايش داده مي شوند، دو تفاوت وجود دارد؛ يكي اين كه مستندهايي براي تلويزيون ساخته نمي شود و ديگر اين كه مستندهايي براي جشنواره ساخته مي شود ولي اين دو به آن معنا نيست كه بگويند هر مستندي قابل پخش از تلويزيون نيست. به نظرم بحث گرايش مستندهاي خصوصي و شخصي مطرح مي شود. صافاريان درباره اين گرايش ها مي گويد: وقتي بحث گرايش خصوصي مي شود، به اين معناست كه مستندساز براي بيننده گسترده مستند نساخته است بلكه دغدغه اش مسأله شخصي خودش است؛ يعني او براي دل خودش فيلم ساخته است.
به نظر صافاريان اين مستندها قابل پخش از تلويزيون نيستند اما محبوب ترين مستندها درجشنواره هاي هنري هستند.
مستندهاي خارجي هيچ چيز براي عرضه ندارند
سازنده مستندهايي چون پيرهرا، دوز و چارشو در ابتداي صحبت هايش به فعاليت هاي موثر مركز سينماي مستند و تجربي اشاره مي كند و مي گويد: اين مركز همواره تلاش داشته با بودجه كمي كه در اختيار دارد، مشوق مستندسازان باشد،ولي به واسطه عدم تربيت نيروي انساني(مستندساز حرفه اي)و عدم امكانات و وسايل و دوربين و... هميشه مشكلات وجود دارد با اين وجود، شيخ الاسلامي توليدات مستند داخلي را پيشرفته تر از توليدات مستند خارجي مي داند و معتقد است مستندهاي خارجي، هيچ چيز خاصي براي عرضه ندارد. اما اين كه چرا كمتر اين گونه مستندها(توليدات داخلي)از تلويزيون پخش مي شود، شيخ الاسلامي پاسخ مي دهد: ما هنوز نگاه كلاسيك به مستند داريم، در صورتي كه باب تازه اي در دنيا براي ساخت مستند باز شده است و متاسفانه جوانان با هجوم دوربين هاي ديجيتال، اين مسير را كمي ناهموار كرده اند. مهوش شيخ الاسلامي كه به تازگي از كشور افغانستان بازگشته و مستند به كجا تعلق دارم را در مرحله مونتاژ دارد، معتقد است: مستند، واقع نمايي زندگي است اما معمولا مستندهاي خارجي كه از تلويزيون پخش مي شود دچار سانسور مي شوند و اين باعث مي شود به مستند ضربه وارد شود.
پيروز كلانتري مستندساز- نيز به نكات خوبي اشاره مي كند. او درباره شرايط نامطلوب خريد فيلم هاي مستند در تلويزيون گفت: با توجه به اين كه در تمام كشورهاي دنيا، تلويزيون جايگاه نمايش فيلم مستند است و عامل تنوع براي مخاطب مي شود اما در تلويزيون ما مستندهاي خارج از سازمان به قيمت مناسبي خريداري نمي شود و الان هم تعداد بيشتري از فيلم ها توسط پخش خصوصي ساخته مي شود ولي كمتر توليدات مستند داخلي و همين طور خصوصي به نمايش درمي آيند. كلانتري درباره قيمت خريد مستند در تلويزيون گفت: تا آنجا كه من مي دانم فقط 500 هزار تومان براي خريد مستند به سازنده اش تعلق مي گيرد، به اين شكل فيلمساز براي ساخت فيلمش دچار ضرر مي شود و كم كم انگيزه ساخت فيلم مستند را از دست مي دهد. او نيز به عدم چرخه مناسب توليد، نمايش و نقد در فضاي داخلي اشاره كرد و افزود: وقتي فيلمي نمايش داده نشود، نقد هم نمي شود و به اين شكل تا چند سال بعد هم ما نه توليد خواهيم داشت و نه پخش و نه نقد فيلم مستند. وي همچنين درباره سري جديد برنامه سمينارها گفت: در شبكه 4 نيز 80-70 درصد فيلم ها خارجي است و تنها درصد باقي مانده آن به فيلم هاي داخلي اشاره دارد چرا؟ مگر نه اين كه بحث ما بيشتر درباره سينماي مستند خودمان است. كلانتري امسال مستندي درباره زير پوست شهر و همين طور درباره سينماي رخشان بني اعتماد را مي سازد و تاكنون مستندهاي غرقاب و تهران چند درجه ريشتر از آثار او از تلويزيون پخش شده است.
تعرفه خريد مستند چه قدر است؟
- محمد تهامي نژاد نيز با گفته هاي پيروز كلانتري موافق است اما در ادامه مي گويد: اين كه فيلم هاي بخش خصوصي هيچ گاه داراي تعرفه خاصي نبوده، يك سؤال است. به عنوان مثال در كشور فرانسه مكانيزمي وجود دارد كه بر اساس آن اگر فيلمي را نپذيرند، بخش دولتي سرمايه فيلم را تأمين مي كند. به اين شكل اگر فيلم مستند شما در داخل خريده شده باشد فضايي به وجود مي آيد كه در كشورهاي خارجي ديگر به فروش برسد، با اعلام اين برنامه، فيلمساز هم مي داند براي كدام كشور قرار است فيلم بسازد و مسلماً در فيلمش به جذابيت هاي آن كشور اشاره بيشتري مي كند. ابوالفضل جليلي مستندساز صرف نيست اما در كنار 14 فيلم مستند- داستاني كه ساخته، چند مستند هم كارگرداني كرده، او مي گويد: متأسفانه جوانان ما نياز به جهانگردي و ايرانگردي دارند تا بتوانند به واسطه آن در مستند هايشان فرهنگ و آداب و رسوم ايران را به نمايش درآورند. او در اين رابطه مثالي مي زند: وقتي براي ساخت فيلمي، سراغ يك جوان سياهپوست رفتم، هر كس او را مي ديد فكر مي كرد خارجي است و از او مي پرسيد؟ where are you from در صورتي كه او اهل جنوب بود. او به مستند جذاب بادجن ساخته ناصر تقوايي اشاره كرد و گفت: جريان مستندسازي به خاطر عدم برنامه ريزي و هدفمند نبودن ساخت فيلم هاي مستند، هميشه در حاشيه است در صورتي كه در كشورهاي خارجي مثل فرانسه براي مستند برنامه ريزي خاصي نيز صورت مي گيرد. جليلي تاكنون مستندهايي چون سرزمين  ما ايران و طلوع خورشيد از درياي مازندران و غروب خورشيد در خليج فارس و... را ساخته كه به نمايش درنيامده اند.
الآن مستند توليد سطح ب است
در پايان خواندن صحبت هاي مدير گروه مستند شبكه 4 و همين طور محمد حميدي مقدم مجري برنامه سينما 4 مي تواند اين نقطه نظرات موافق و مخالف را عملي تر كند. محمد زين العابديني(مدير گروه مستند شبكه 4)ابتدا عدم پخش مستمر فيلم مستند از تلويزيون را به دليل عدم تمايل مخاطبان براي ديدن چنين فيلم هايي مي داند و مي گويد: اگر بخواهيم مقايسه كنيم كه مستندهاي خوب از تلويزيون پخش نمي شود بايد اشاره كنيم كه سينماي مستند ما در سطح جهان پيشرفت كرده است حتي بيشتر از سينماي داستاني ما. او به نقاط ضعف مستندهاي توليدي اشاره مي كند و مي گويد: اول بايد به فكر ارتقاء نيروي انساني باشيم، بعد تأمين تجهيزات مناسب و تكنولوژي هاي پيشرفته و وسايل حركتي خاص جهت تصويربرداري در سينماي مستند.   او درباره فعاليت هاي گروه مستند شبكه 4 افزود: اين شبكه در 11 سال سعي كرده سينماي مستند را از تعريفي كه در سازمان باب بوده خارج كند و ما بر اين اساس هر ساله با برنامه ريزي كه داريم، يك سري اولويت موضوعي داريم و در تمام شاخصه هاي علمي، اجتماعي، سياسي، ميراث فرهنگي و... به توليد مي پردازيم. زين العابديني از تغيير جايگاه مستند در تلويزيون در سطوح الف و ب و ج صحبت كرد و افزود: الآن خوشبختانه تلاش داريم سطح ب و همچنين به توليد سطح الف برسيم، به ويژه در زمينه ساخت مستند تاريخي كه امكان نشان دادن آن جز روش بازسازي، روش ديگري ندارد.
ترجيح فيلم داستاني به مستند
توليد فيلم مستند از تلويزيون شروع مي شود، اما معمولاً فيلم هايي كه اطلاع رساني گسترده تري دارند الزاماً بايد از تلويزيون پخش شوند. محمد حميدي مقدم با گفتن اين جمله به مقايسه تلويزيون ما با ديگر كشورها مي پردازد و مي گويد: چيزي كه ما هميشه از درون نمي بينيم اين است كه در حوزه خليج فارس و آسيا، ما جزء معدود كشورهايي هستيم كه در همين اندازه هم به مستند مي پردازيم و از نشانه هاي آن هم جهت دار شدن توليد و ساخت مستند از شبكه 4 و يا مراكز فعال ديگر در اين زمينه است. او نيز معتقد است كه تلويزيون مي تواند سطح سليقه مخاطب را تغيير دهد؛ اين چيزي است كه هميشه انتقاد من هم بوده است، چون تلويزيون تنها هم و غم خود را بر روي نمايش فيلم هاي داستاني مي گذارد تا فيلم هاي مستند و اين مقدار 40-30 درصد برنامه ها را به خودش اختصاص داده است، اما رويكرد عجيب و غريب تمام شبكه ها به سمت فيلم هاي سينمايي غم انگيز است. او با اشاره به اين كه مستند 4، 80-70 درصد برنامه هاي خود را به پخش فيلم هاي خارجي اختصاص مي دهد، گفت: ما با توجه به قانون چهار بر يك سينماي ايران و خارج در هر مجموعه چهارتايي، يكي را به سينماي ايران اختصاص مي دهيم. حميدي مقدم در پايان مثالي مي زند: شرايط سخت فيلمسازي در همه جاي دنيا است، امسال يك خانم دانماركي جايزه اول جشنواره آمستردام ايدفا 2006 را گرفت. او سه سال به دنبال تهيه كننده بوده، 5 سال بر روي مستندش تحقيق كرده و 7 سال طول كشيده تا مستند او به نمايش درآيد، اما آيا فيلمسازان ما حاضر هستند چنين شرايط سختي را طي كنند؟]]>
</TEXT>
</DOC>
<DOC>
<DOCID>HAM2-851011-021</DOCID>
<DOCNO>HAM2-851011-021</DOCNO>
<ORIGINALFILE>/1385/851011/news/_cinema.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[نگاه
ثبت حقيقتمحمد آفريده]]>
</TITLE>
<TEXT>
<![CDATA[1 - براي نمايش مستند در تلويزيون، فقط يك شبكه كافي نيست، چون ظرفيت سينما در طيف هاي مختلف متجلي مي شود و بنابراين نمي توانيم مستندسازي را به گروه خاص محدود كنيم بلكه بايد رنسانس جديدي در حوزه ارتباطات پيدا كنيم كه نقش تلويزيون در اين ميان جدي تر است.
2 - صرف ايجاد سازمان و مركز و... كافي نيست. سازمان هاي رسمي و با پيشينه در دوره حاضر نمي توانند توليدكننده باشند. بايد در ساختارها بازنگري شود؛ مخصوصا در رسانه مهمي چون تلويزيون، ساختار طوري است كه مربوط به 40-30سال گذشته است و بايد در الگوي توليد شبكه ها و حوزه هاي ديگر و سازمان ها بازنگري صورت بگيرد تا نگاه ها هم تغيير كند.
3 - براي پخش مستند بايد تعريف كامل داشته باشيم و اطلاع رساني درست، نه اين كه يك مرتبه مخاطب، يك شبكه را بزند كه در حال پخش مستند است.
4 - امروزه توليد مستند از حالت قديمي خارج شده. تايم كوتاه و ساختار زيبايي شناختي آن طوري است كه مخاطب را درگير مي كند. در نتيجه بيشتر بايد روي فرم كار شود تا اين كه هنوز شاهد پخش مستندهاي راز بقايي باشيم. به اين شكل اگر ساعت 9 شب هم فيلم مستند پخش كنند، همه مي بينند.
5 - اما تلويزيون در حوزه توليد، خوب عمل كرده است و بعضا پخش خوبي دارد اما اين جريان مستمر و زنده در جامعه نيست. بايد يك جوري تلويزيون اين جريان را به مراكز توليد در حوزه خارج از خودش بسپارد. يعني در كشورهاي خارجي توليد مستند تنها درگير سازمان دولتي نيست و تلويزيون تنها تهيه كننده صرف يك اثر نمي شود. به اين شكل اگر براي ساخت مستند مراكز مختلف مثل ارشاد، بخش خصوصي و... به كمك هم بيايند، مي توانند به شكل زنجيروار توليد و پخش فيلم مستند را ادامه دهند؛ يعني اگر قبلا 100فيلم مي ساختيم، حالا 500فيلم مستند مي سازيم.
6 - فقط تلويزيون هم مقصر نيست. نگاه اهل فكر و انديشه هم تحت تاثير سينماي اكران و تجاري است و اين نگاه بر سينماي مستند سايه انداخته است. اما سينماي مستند حتما هم نبايد اكران شود. حتي اگر بتواند براي قشر خاص مثل دكتر و معلم و... مفيد باشد، وظيفه خود را انجام داده است. اما فيلمي هم كه ساخته مي شود بايد نمايش داده شود ولي يك وقت هايي ضعف فيلمساز هم موثر است و باعث مي شود كه فيلمش نشان داده نشود.
7 - در پايان اين كه دو گروه در مستندسازي از سانسور ناراحت مي شوند؛ يكي گروهي كه حقيقتي را كتمان كنند و ديگر اين كه فيلمساز مستندي بخواهد حقيقتي را برملا كند.]]>
</TEXT>
</DOC>
<DOC>
<DOCID>HAM2-851011-022</DOCID>
<DOCNO>HAM2-851011-022</DOCNO>
<ORIGINALFILE>/1385/851011/news/_diet.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[مسئولان از ضرورت جبران كسري بودجه وزارت بهداشت مي گويند؛
چه كسي با سلامت مردم مخالف است؟
عكس:عليرضا اميريمريم غفاري]]>
</TITLE>
<TEXT>
<IMAGE>/1385/851011/news/008538.jpg</IMAGE>
<![CDATA[
با اينكه سال هاست كارشناسان نظام سلامت تاكيد دارند كه ريشه بسياري از كاستي هاي موجود در ارائه خدمات بهداشتي و درماني، در پايين بودن سرانه سلامت در كشور ماست؛ با اينكه در اكثر كشورهاي توسعه يافته و بسياري از كشورهاي در حال توسعه و حتي همسايه ما، 10تا 15 درصد از درآمد ناخالص ملي به بهداشت و درمان تعلق مي گيرد و اين رقم در كشور ما تنها كمي  بيش از 5 درصد است؛ با اينكه هم اكنون سهم مردم در پرداخت هزينه هاي درماني بيش از 55 درصد است، درحالي كه اين رقم تا پايان برنامه چهارم توسعه بايد به 30 درصد تقليل يابد و بالاخره با اينكه مدت هاست كارشناسان از ضرورت افزايش سرانه سلامت سخن مي گويند، اين ضرورت هربار در پيچ و خم هاي اختصاص بودجه به بخش هاي مختلف كشور، مورد بي مهري قرار مي گيرد. اين بار اما، فرصتي طلايي براي جبران عقب ماندگي ها پيش آمده است.
تصويب فوريت لايحه برداشت يك ميليارد دلار از ذخيره ارزي براي نظام سلامت كشور در مجلس شوراي اسلامي، اين اميدواري را براي مردم و دست اندركاران بهداشت و درمان كشور بوجود آورده كه با اختصاص بودجه لازم، اين بيماري مزمن نظام سلامت كشور درمان شود. لايحه هم اكنون در كميسيون برنامه و بودجه مجلس در حال بررسي است كه پس از تصويب در صحن علني مجلس براي تصويب نهايي به شوراي نگهبان ابلاغ خواهد شد.
در لايحه ارائه شده، از مجموع 900 ميليارد تومان پيشنهادي وزارت بهداشت، 470 ميليارد تومان به حقوق معوقه پرسنل و 200 ميليارد تومان به جايگزيني بيمارستان هاي فرسوده با بيش از 50 سال قدمت(در حال حاضر به دليل كسري بودجه، 6 هزار و 500 پروژه در كشور نيمه كاره اند و نيازمند 100 هزار ميليارد تومان بودجه هستند تا پروژه هاي نيمه تمام با پيشرفت هاي 30 تا 70 درصد سروسامان پيدا كند.)اختصاص خواهد يافت. همچنين قرار است 30 ميليارد تومان براي تامين هزينه هاي درماني تحمل ناپذير بيماران و 200 ميليارد تومان براي اجراي برنامه هاي آموزشي و تحقيقاتي در نظر گرفته شود.
رشد كسر بودجه: از 2 تا 40درصد
دكتر امين لو ، معاون پارلماني وزارت بهداشت در گفت وگو با همشهري مي گويد: به طور معمول آخر هر سال دانشگاه هاي علوم پزشكي كسري هاي خود را در بخش بودجه اعلام مي كنند كه اين كسري ها تا 2سال قبل در حد متعارفي بود و كسري 15 تا 20 ميليارد توماني دانشگاه ها اعلام مي شد؛ اما با انباشته شدن كسري بودجه، زماني كه بودجه سال 84 در مجلس بررسي مي شد برآوردها نشان داد نظام سلامت حدود 340 ميليارد تومان كسري دارد كه مجلس پذيرفت بر اساس ماده 20قانون بودجه، كسري 348ميليارد تومان از محل متمم بودجه تامين گردد. زماني كه بودجه 85 ابلاغ شد هم همان اتفاق تكرار شد. بر اساس برآورد سازمان مديريت و بررسي هايي كه در مجلس انجام شد، ملاحظه شد كه 450 ميليارد تومان نسبت به نيازهاي قابل پيش بيني كه برآورد شده دوباره با كسري مواجه شده. با اين اوصاف اما امكان افزايش سقف بودجه در مجلس فراهم نشد و در نتيجه از اولين روز سال 85 مشخص بود كه با اين كسري نمي توان مجموعه را اداره كرد. در دانشگاه هاي علوم پزشكي، حدود 40 درصد كسري وجود داشت كه در مقايسه با چند درصد در سال هاي گذشته قابل قياس نيست و به سادگي نمي توان آن را تامين كرد.
دكتر امين لو ادامه مي دهد: اين مسئله توسط دانشگاه به مجلس منعكس شد كه خوشبختانه با توجه و عنايت مجلس به سلامت ملت، مشخص شد تنها جايي كه مي توان اين كسري را جبران كرد، حساب ذخيره ارزي است. بر اين اساس، انتظار داريم براي سال آينده دولت و سازمان مديريت در زمان تنظيم لايحه برآورد صحيحي داشته باشند كه اواسط كار مجبور به استفاده از متمم و اصلاحيه نباشيم و برنامه ريزي و سياستگذاري متوليان و مسئولان حوزه سلامت كشور تحت الشعاع دغدغه هاي كسري بودجه قرار نگيرد.
هزينه براي سلامت، سرمايه گذاري است
دكتر شاهين محمد صادقي، عضو كميسيون بهداشت و درمان مجلس با اشاره به اينكه 80 درصد بار درمان كشور بر دوش بيمارستان هاي دولتي است، مي گويد: در حالي كه بيمارستان هاي خصوصي با اين همه ادعا و هزينه هاي زيادي كه از مردم دريافت مي كنند، تنها 20درصد خدمات را ارائه داده و بيشتر خدمات از سوي بيمارستان هاي دولتي انجام مي شود، لذا دولت بايد حمايت بيشتري از اين بيمارستان ها كند. وي مي افزايد: مجلس اعتقاد دارد كه هزينه كردن براي سلامت افراد، سرمايه گذاري است، در حالي كه برخي مسئولان ما فكر مي كنند هزينه كردن براي بخش بهداشت و درمان پول هدر رفتن است. به گفته وي، تامين سلامت افراد با هزينه اي كه در كارهاي جاري كشور صرف مي شود متفاوت است؛ بنابراين براي سلامت افراد، تربيت آنان در آموزش و پرورش و آموزش عالي هر نوع هزينه اي خرج شود، سرمايه گذاري محسوب مي شود.
محمد صادقي تصريح مي كند: برداشت يك ميليارد دلار از حساب ذخيره ارزي براي كسري هاي وزارت بهداشت و درمان امري واجب است و با تصويب يك فوريت آن در مجلس ضرورت آن مشخص شده كه در راستاي تامين سلامت افراد، تامين سلامت جامعه و ارتقاي زندگي مردم است. عضو كميسيون بهداشت و درمان مجلس با يادآوري اينكه بر اساس آمار ارائه شده از سوي وزارت بهداشت، براي حقوق 3 ماه پاياني سال پرسنل وزارت بهداشت مشكل جدي وجود دارد، گفت: چنانچه وزارت بهداشت و درمان بخواهد از محل درآمدهاي خود حقوق پرسنل را پرداخت كند، قطعا بايد از غذاي بيمار، دارو و... هزينه كند كه اين امر قطعا مناسب نيست و بايد كاري كرد تا اعتماد مردم جلب شود نه اينكه هزينه خوراك، دارو و... را بيمار پرداخت كند. محمد صادقي تاكيد مي كند: برداشت اين مبلغ از حساب ذخيره ارزي به اين معنا نيست كه ارزش اين حساب را نمي دانيم، بلكه برخي مواقع چاره اي نيست و با علم به اينكه حساب ذخيره ارزي بايد حفظ شود و پس انداز كشور است، اما به دليل نياز اين بخش و ميزان كسري هاي وزارت بهداشت مجبور شديم تا از اين حساب برداشت كنيم.
پاسخ به مخالفان
دكتر عوض حيدرپور، مخبر كميسيون بهداشت و درمان مجلس نيز مي گويد: وزارت بهداشت در حال حاضر 670ميليارد تومان به پرسنل، شركت هاي دارويي و تجهيزات پزشكي و شركت ها و موسساتي كه وسايل عمومي مي فروشند بدهكار است و بايد اين بدهي را پرداخت كند. بدهي وزارت بهداشت، بدهي دولت است و بايد پرداخت شود و لذا دولت چاره اي ندارد كه بدهي خود را از محل حساب ذخيره ارزي پرداخت كند.
دكتر حيدرپور مي گويد: طي اين مدت كسري بودجه وزارت بهداشت و حتي پولي كه بيمه ها پرداخت كردند نيز به عنوان دستمزد اين گروه هاي نيروي انساني، در بيمارستان ها صرف مايحتاج عمومي و وسايل پزشكي و دارو شده است.
دكتر جهان بخش اميني، ديگر عضو كميسيون بهداشت و درمان مجلس نيز به عنوان يكي از موافقان تصويب اين طرح معتقد است كه كمبود اعتبار در بخش بهداشت و درمان كشور را با چالش هاي جدي مواجه مي كند.
مخالفان تصويب طرح برداشت يك ميليارد دلار از صندوق ذخيره ارزي معتقدند اين صندوق براي كارهاي زيربنايي از جمله اشتغالزايي و سرمايه گذاري اختصاص دارد و براي هزينه هاي جاري تعريف نشده است. عوض حيدرپور، در اين باره مي گويد: مجلس معتقد است كه بودجه بخش سلامت جزو بودجه هاي عمراني است، بنابراين اگر پل سازي، آسفالت خيابان ها و تعمير و ساخت ساختمان هاي ويران شده جزو بودجه هاي عمراني است، چرا درمان انسان ها جزو هزينه هاي جاري محسوب مي شود؟ براي بخش سلامت هزينه كردن و تبديل انسان هاي بيمار به افراد سالم نيز كار عمراني بوده و مجلس به اين امر اعتقاد دارد.
رحمت الله حافظي، معاون توسعه منابع و مديريت وزارت بهداشت نيز مي گويد: سازمان مديريت و برنامه ريزي معتقد است بيمارستان هاي متعلق به وزارت بهداشت و دانشگاه هاي علوم پزشكي درآمد اختصاصي دارند و مطالبات پرسنل اعم از خدماتي و آموزشي بايد از آن محل پرداخت شود، اين در حالي است كه قانون، تكليف پرداخت حقوق و مزايا را بر عهده دولت گذاشته است. دكتر حافظي ادامه مي دهد: هر ساله درآمدهاي اختصاصي يك وزارتخانه براي محاسبه در بودجه پيش بيني مي شود كه البته معمولا در حد پيش بيني باقي مي ماند. اين ميزان براي وزارت بهداشت در سال 85، يكهزار و 400 ميليارد تومان درآمد اختصاصي پيش بيني شده بود، اما اين درآمد واقعي نيست. زيرا اين درآمد در اصل هزينه اي است كه براي تغذيه بيماران و خريد داروي آنها هزينه مي شود و بازگشت منابعي است كه هزينه شده است. به اعتقاد معاون توسعه منابع و مديريت وزارت بهداشت، اگر اين كسري بودجه به موقع جبران نشود، دانشگاه هاي علوم پزشكي براي پرداخت حقوق پرسنل خود به انحراف كشيده مي شوند و مجبورند از اعتبارات تملك دارايي و سرمايه اي براي پرداخت حقوق پرسنل برداشت كنند، زيرا تاخير در پرداخت حقوق پرسنل بهداشتي درماني در هر شرايطي مجاز نيست و مشكلات نظام سلامت كشور را بيشتر مي كند.]]>
</TEXT>
</DOC>
<DOC>
<DOCID>HAM2-851011-023</DOCID>
<DOCNO>HAM2-851011-023</DOCNO>
<ORIGINALFILE>/1385/851011/news/_diet.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[جهان سلامت]]>
</TITLE>
<TEXT>
<![CDATA[قرص معده
استخوان تان را مي شكند
]]>
<IMAGE>/1385/851011/news/008535.jpg</IMAGE>
<![CDATA[
گروه سلامت- هر قرصي مدت و دوره اي دارد كه اگر آدم بيشتر از اين وقت به آن دل ببندد، ممكن است بلاهايي به سرش بيايد. اين بار محققان دانشكده پزشكي پنسيلوانيا روي داروي امپرازول كار كرده اند. آنها در نشريه انجمن علمي آمريكا نوشته اند در افرادي كه بيش از يك سال از داروهاي مهار كننده پمپ پروتون، مثل امپرازول، استفاده مي كنند، شكستگي هاي لگن بيشتر اتفاق مي افتد. شكستگي هايي غير طبيعي كه نشانه بيماري و ضعف استخوان هاست. بي بي سي گزارش مي كند اين محققان علت اين موضوع را به اين ترتيب توضيح مي دهند كه اين دارو مانع جذب كلسيم در روده مي شود و اين باعث شكنندگي و آسيب پذيري استخوانها در درازمدت مي گردد.اين محققان براي نشان دادن اين نكته، پرونده تعداد زيادي از بيماراني را كه به علت شكستگي در بيمارستان هاي عمومي انگلستان بستري شده بودند، بررسي كردند. بررسي آنها نشان داد كه در افرادي كه بيش از يك سال از اين دسته دارويي استفاده كرده اند، احتمال شكستگي لگن 44 درصد بيشتر از ساير افراد است.لازم به توضيح است كه مصرف اين داروها زير نظر پزشك و در يك دوره درماني كوتاه باعث بروز چنين عوارضي نمي شود.
تغيير آب و هوا براي اگزماي بچه ها مفيد است
]]>
<IMAGE>/1385/851011/news/008532.jpg</IMAGE>
<![CDATA[
شايد اگر بچه هايي كه اگزماي آتوپيك(يك جور حساسيت پوستي)دارند، بروند تعطيلات و آب و هوايي عوض كنند، كمي به حالشان فايده داشته باشد. خبرگزاري رويترز اين را از نتايج تحقيقات دانشمندان نروژي گزارش كرده است. آنها 56 كودك 4 تا 13 ساله مبتلا به اين بيماري پوستي را براي 4 هفته به جزاير قناري فرستادند. در حالي كه كودكاني در وضعيت مشابه آنها در خانه شان در نروژ مانده بودند. هر دو گروه را به مدت 3 ماه پيگيري كردند. بررسي و مقايسه علايم پوستي اين دو گروه از كودكان نشان داد آنها كه به اين جزيره گرمسيري سفر كرده بودند، وضع بهتري پيدا كرده بودند. اين نشان مي دهد تغيير آب و هوا از يك منطقه معتدل به يك آب و هواي گرمسيري يا نيمه گرمسيري احتمالا مي تواند تا حدي به كنترل اين بيماري در كودكان كمك كند.]]>
</TEXT>
</DOC>
<DOC>
<DOCID>HAM2-851011-024</DOCID>
<DOCNO>HAM2-851011-024</DOCNO>
<ORIGINALFILE>/1385/851011/news/_ejtem.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[واقعي شدن سرانه  درمان همچنان در ابهام]]>
</TITLE>
<TEXT>
<IMAGE>/1385/851011/news/008523.jpg</IMAGE>
<![CDATA[
گروه اجتماعي - سرانه درمان با توجه به نرخ تورم بايد از 3900 تومان در سال جاري به 8500 تومان در سال آينده افزايش يابد.
به گزارش مهررئيس سازمان نظام پزشكي در پايان نشست مشترك با وزراي پيشين عرصه سلامت ضمن اعلام اين مطلب، در جمع خبرنگاران افزود: سهم سلامت از درآمد ناخالص ملي در حال حاضر در كشور ما 5/6 درصد است كه بر اساس برنامه  هاي مصوب دولت قرار است به 7 درصد برسد. همچنين سرانه درمان كه در سال 1385، 3900 تومان است، صدمات جدي را به عرصه سلامت وارد كرد و در سال 86 با توجه به نرخ تورم بايد به 8500 تومان برسد.
صدر در رابطه با مشكلات بيمه  اي بخش بهداشت و درمان نيز ياد آور شد: كميته 5 نفره تعرفه نهايي بيمه ها را تعيين مي  كند و بيمه  ها موظف به اجراي آن هستند. وي در ادامه افزود: يكي از مشكلات اساسي ما بحث بيمه ها است چرا كه بيمه ها بايد از بار هزينه  هايي كه به مردم وارد مي شود بكاهند ولي متاسفانه اين روند به درستي صورت نمي  گيرد.
سرانه درمان براي سال 86 هم
كمتر از 5 هزار تومان تعيين مي شود
اين در حالي است كه نايب رئيس كميسيون بهداشت و درمان مجلس با اشاره به اين كه سرانه درمان در كشورهاي عربي بيش از دو برابر ايران است، گفت: متاسفانه به مقوله سلامت مردم كم لطفي مي شود، به طوري كه از 108 اولويت لوايح بودجه طي 27 سال گذشته، بخش سلامت كمترين سهم را داشته است.
علي باغبانيان در گفت وگو با ايسنا با اشاره به اين كه بر اساس اهداف قانون برنامه چهارم توسعه بايد سهم مردم از درمان 30 درصد باشد، اظهار كرد: در حال حاضر سرانه درمان بيش از 60 درصد بوده و بر خلاف برنامه توسعه است. وي تصريح كرد:  يكي ديگر از برنامه هاي توسعه واقعي شدن سرانه هاست، لذا بر اساس تعريف شوراي عالي بيمه بايد سرانه درمان 7 هزار تومان باشد، در حالي كه امسال سرانه درمان شهرنشينان حدود 3 هزار و 700 تومان و روستاييان يك هزار و 600 تومان تعيين شده، به طوري كه سهم دولت كمرنگ و سهم مردم بيش از 2 برابر شده است.
نماينده مردم نطنز يادآور شد: چنانچه سرانه درمان بيش از 7 هزار تومان باشد عمده مشكلات مردم حل مي شود، اما اگر سرانه موجود را در تعداد جمعيت ضرب كنيم با يك هزار ميليارد تومان كسري بودجه روبرو مي شويم. وي با بيان اين كه افزايش سرانه درمان بايد در شوراي عالي بيمه تصويب شود، خاطرنشان كرد:  براي سال جاري شوراي عالي بيمه سرانه درمان را بيش از 7 هزار تومان تعيين كرد، اما متاسفانه عملي نشد و فكر مي كنيم سال آينده نيز سرانه درمان افزايش چشمگيري نداشته باشد. نايب رييس كميسيون بهداشت و درمان مجلس در ادامه با اشاره به اين كه بودجه بهداشت و درمان در سال گذشته تنها 5/3 درصد افزايش داشت، گفت: در تعيين بودجه تورم لحاظ نشده بود و وزارت بهداشت با مشكل كسري بودجه مواجه شد.
نماينده مردم نطنز با بيان اين كه به نظر مي رسد سرانه درمان در سال آينده نيز بين 3 هزار و 500 تا 5 هزار تومان تعيين شود، گفت:  با اين شرايط سهم مردم در پرداخت هزينه هاي درمان، سال آينده نيز به روال فعلي باقي مانده و كاهش نمي يابد؛ لذا براي حركت به سمت برنامه چهارم توسعه بايد سهم درمان حداقل به 10 هزار تومان برسد.]]>
</TEXT>
</DOC>
<DOC>
<DOCID>HAM2-851011-025</DOCID>
<DOCNO>HAM2-851011-025</DOCNO>
<ORIGINALFILE>/1385/851011/news/_ejtem.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پيكر وزير فقيد دادگستري تشييع شد]]>
</TITLE>
<TEXT>
<IMAGE>/1385/851011/news/008520.jpg</IMAGE>
<![CDATA[
گروه اجتماعي - پيكر وزير دادگستري با حضور سران سه قوه، اعضاي هيات وزيران، نمايندگان مجلس، مقامات عالي قضايي، مسئولين نظامي و انتظامي و اقشار مختلف مردم تشييع شد.
مراسم تشييع پيكر مرحوم جمال كريمي راد از ساعت 8 و 30 دقيقه صبح شنبه، از مقابل مسجد سلمان فارسي در خيابان پاستور برگزار و پيكر وي پس از تشييع در تهران براي تدفين به زادگاهش، قزوين منتقل شد. به گزارش ايسنا پيكر وزير دادگستري صبح ديروز( يكشنبه)در قزوين زادگاه آن مرحوم تشييع و به خاك سپرده شد. اين مراسم از ساعت 9 صبح پس از اقامه نماز عيد سعيد قربان در مسجد النبي(ص)قزوين آغاز و پس از اقامه نماز توسط آيت ا لله باريك بين، نماينده  ولي فقيه و امام جمعه  قزوين پيكر مرحوم به سمت امامزاده  حسين(ع)قزوين تشييع  شد. به همين مناسبت مجلس بزرگداشتي از طرف هيات دولت و قوه قضاييه و وزارت د ادگستري امروز دوشنبه از ساعت  14 لغايت  16 بعد از ظهر در مدرسه عالي شهيد مطهري واقع در ميدان بهارستان برگزار خواهد شد.
روابط عمومي  وزارت دادگستري از مقامات عالي قواي سه گانه، اساتيد، اعضاي هيات دولت، نمايندگان مجلس شوراي اسلامي، سازمان ها، نهادها، نيروهاي نظامي  و انتظامي ، قضات و كاركنان قوه قضاييه و وزارت دادگستري و مردم جهت شركت در مجلس مذكور دعوت كرد.كريمي راد شامگاه پنجشنبه در يك حادثه رانندگي در سه راه سلفچگان براثر تصادف با يك كاميون جان خود را از دست داد.]]>
</TEXT>
</DOC>
<DOC>
<DOCID>HAM2-851011-026</DOCID>
<DOCNO>HAM2-851011-026</DOCNO>
<ORIGINALFILE>/1385/851011/news/_ejtem.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تا پايان شهريورماه سال جاري در كل كشور
بازنشستگي 99 هزار بيمه شده در مشاغل سخت و زيان آور]]>
</TITLE>
<TEXT>
<![CDATA[گروه اجتماعي- تا پايان شهريور ماه سال جاري براي 99 هزار بيمه شده بر اساس قانون بازنشستگي در مشاغل سخت و زيان آور مستمري برقرار شده است.
به گزارش پايگاه اطلاع رساني تامين اجتماعي سياوش قراگزلو مدير كل دفتر آمار و محاسبات اقتصادي و اجتماعي سازمان تامين اجتماعي با بيان اين مطلب، گفت: با اجراي قانون بازنشستگي در مشاغل سخت و زيان آور در نيمه نخست سال جاري 99 هزار بيمه شده در كل كشور مشمول اين قانون شده اند كه اين رقم معادل 15درصد كل بازنشستگان سازمان تامين اجتماعي در مدت ياد شده مي باشد.
قراگزلو با اشاره به اينكه از اين تعداد 13/99 درصد را مردان و 87/0درصد را زنان تشكيل داده اند افزود: حدود يك سوم بازنشستگي ها مربوط به سنين 45 تا 49 سال و 99 درصد احكام براي افراد متاهل صادر شده است. وي متوسط دستمزد دو سال آخر مردان بازنشسته مشاغل سخت و زيان آور را 5/1 برابر متوسط دستمزد دو سال آخر زنان عنوان كرده و گفت: از نظر توزيع استاني بيشترين آمار بازنشستگي در اين قانون مربوط به شهرستانهاي تهران بالغ بر 14هزار و 113 نفر(معادل 14 درصد)و كمترين آن مربوط به استانهاي كهگيلويه و بويراحمد و ايلام به ترتيب بالغ بر11و 21 نفر مي باشد. به گفته مدير كل دفتر آمار و محاسبات اقتصادي و اجتماعي سازمان تامين اجتماعي بيشترين فراواني مشاغل سخت و زيان آور در سالهاي 81 تا 85 مربوط به سال 82 با رقمي معادل 29 درصد مي باشد كه نسبت به كل بازنشستگان سال 82 حدود 50 درصد افزايش داشته است.
قراگزلو با بيان اينكه بيشترين فراواني مبلغ مستمري برقرار شده براي بازنشستگان مشمول اين قانون بين 200 تا250 هزار تومان در ماه و كمترين آن بيش از 600 هزار تومان بوده است، گفت: بر اساس ميانگين مبلغ پرداختي به بازنشستگان مشاغل سخت و زيان آور بر حسب استان، استانهاي كرمان، خوزستان و تهران بزرگ به ترتيب بيشترين ميزان مبلغ پرداختي به بازنشستگان مشاغل سخت و زيان آور را داشته اند و استانهاي كردستان، قم و سيستان و بلوچستان نيز كمترين مبلغ را پرداخت كرده اند.]]>
</TEXT>
</DOC>
<DOC>
<DOCID>HAM2-851011-027</DOCID>
<DOCNO>HAM2-851011-027</DOCNO>
<ORIGINALFILE>/1385/851011/news/_ejtem.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[رئيس سازمان وظيفه عمومي، امروز پاسخگوي مشكلات مشمولان است]]>
</TITLE>
<TEXT>
<![CDATA[پليس: رئيس سازمان وظيفه عمومي امروز دوشنبه با حضور در دفتر نظارت همگاني از طريق تلفن 197، پاسخگوي مشكلات مطرح شده از سوي مشمولان و خانواده هاي آنان است.
به گزارش پايگاه اطلاع رساني پليس، سردار بهمن كارگر رئيس سازمان وظيفه عمومي از ساعت 9 الي 12 ظهر امروزيازدهم دي ماه به همراه مديران ذيربط با حضور در دفتر نظارت همگاني، پاسخگوي مشكلات و سئوالات مطرح شده از سوي مشمولان و خانواده هاي آنان است. شهروندان تهراني مي توانند طي تماس با تلفن 197 و ساير هموطنان در سراسر كشور از طريق تلفن 88727777-021 و يا با حضور در دفتر نظارت همگاني، با رييس سازمان وظيفه عمومي ناجا، ارتباط برقرار كنند.]]>
</TEXT>
</DOC>
<DOC>
<DOCID>HAM2-851011-028</DOCID>
<DOCNO>HAM2-851011-028</DOCNO>
<ORIGINALFILE>/1385/851011/news/_ejtem.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[اعتبار بيماران كليويبه وزارت رفاه منتقل مي شود]]>
</TITLE>
<TEXT>
<![CDATA[فارس: معاون سلامت وزارت بهداشت از انتقال اعتبار سهم پرداختي بيماران كليوي از وزارت بهداشت به وزارت رفاه از سال آينده به منظور كاهش تصدي اين وزارتخانه خبر داد.
 مؤيد علويان افزود: با انتقال وجوه مرتبط با درمان بيماران كليوي به وزارت رفاه كه  معادل 640 ميليارد ريال در سال آينده خواهد بود، در صورت تعهد سازمان هاي بيمه گر براي اصلاح تعرفه دياليز و پوشش كامل هزينه هاي درماني و دارويي اين بيماران، وزارت بهداشت به اجراي برنامه هاي جديد براي ارتقاي كيفيت درمان، بهبود استانداردها و اجراي وسيع تر برنامه هاي پيشگيرانه مي پردازد.
وي افزود: به طور ميانگين هزينه انجام همودياليز يك بيمار شامل تعرفه دياليز، يارانه خريد صافي همودياليز و ملزومات ديگر سالانه حدود 50 ميليون ريال است كه اكنون بخشي از اين هزينه از سوي سازمان هاي بيمه گر در وزارت رفاه و بخشي ديگر از سوي وزارت بهداشت پرداخت مي شود و در واقع همه خدمات درماني اين بيماران به صورت 100 درصد رايگان در اختيار آنان قرار مي گيرد كه البته از سال آينده كل اين پرداختي ها به وزارت رفاه واگذار مي شود.
علويان گفت: اعتبار تخصيص يافته براي سهم پرداختي بيماران در سال 83، 90 ميليارد تومان، در سال 84 حدود 170 ميليارد تومان و امسال 183 ميليارد تومان بود.
معاون سلامت وزارت بهداشت تأكيد كرد: با توجه به هزينه هاي بالاي درمان بيماران كليوي امروزه مباحث پيشگيري از اين بيماري به صورت جدي تري مطرح شده است، به همين علت يكي از برنامه هاي جديد مركز مديريت پيوند و بيماري هاي خاص وزارت بهداشت طراحي نظام مراقبت و غربالگري افراد در معرض خطر اين بيماري هاست كه به علت ديابت يا فشار خون در معرض خطر نارسايي كليه قرار دارند.
وي اضافه كرد: در زمان حاضر 28 هزار بيمار كليوي در كشور شناخته شده اند كه از اين تعداد 13 هزار و 500 نفر به روش همودياليز زندگي مي كنند، 13 هزار و 400 نفر پيوند كليه شده اند و هزار نفر به روش دياليز صفاقي تحت درمان هستند.]]>
</TEXT>
</DOC>
<DOC>
<DOCID>HAM2-851011-029</DOCID>
<DOCNO>HAM2-851011-029</DOCNO>
<ORIGINALFILE>/1385/851011/news/_ejtem.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[خودرو ناقص را نخريم
گاهي اقدام مصرف كننده موجب مي شود كه توليدكننده يك كالا، نسبت به رفع معايب آن اقدام كند. مردم بايد از خريدن خودروهايي كه به علت نقص فني دچار آتش سوزي مي شوند، خودداري كنند تا زندگي شان به خطر نيفتد و شركت سازنده هم ملزم به جمع آوري خودروهاي معيوب و اصلاح معايب فعلي گردد.
حسين پيچكانلو- اهواز
لغزندگي پل عابر پياده
پل عابر پياده واقع در بزرگراه اشرفي اصفهاني، مقابل درمانگاه پيامبر، سقف ندارد و كف آن نيز فلزي و صاف است كه هنگام بارش برف و باران لغزنده مي شود وضعيت كنوني پل تا كنون باعث حوادث ناگوار هم شده است، بنابراين خواستار ايجاد سقف و رفع لغزندگي كف پل مي باشيم.
فاطمه كاميابي آذر- تهران
حق بيمه
بر اثر اشتباه كارفرما در فاصله سالهاي 1378-1358، دو سال تمام از حق بيمه من به نام فرد ديگري به سازمان تأمين اجتماعي فرستاده شده است، حال با اينكه كارفرما بر اشتباه خود تاكيد ورزيده اين 2 سال جزو سنوات بيمه من كه كارگر شركت ساختماني هستم، محسوب نمي شود.
حسن ميكائيلي- شهرري
چرا كنترل كيفيت انجام نمي شود؟
پس از خريد يك عدد ماهيتابه برقي از يك شركت فروشنده محصولات برقي متوجه شدم كه كليد خاموش و روشن آن كار نمي كند، چرا كنترل كيفيت اين محصولات به درستي انجام نمي شود؟
س.اخلاقي- تهران
نقش انرژي گاز در جلوگيري از مهاجرت
روستاي خوزنكلا و آبادي هاي اطراف آن واقع در 60كيلومتري تهران و در محدوده سد كرج از داشتن انرژي گاز محروم مي باشند و همين مسأله موجب مهاجرت گسترده روستاييان به كرج مي شود. اگر انرژي گاز براي مناطق روستايي سردسير تأمين گردد، از مهاجرت بي رويه روستاييان به شهرها كاسته خواهد شد.
ناصر سحري- خوزنكلا
بلوك هاي مزاحم
اخيراً در خيابان شهيد ناطق نوري(زمرد)، بلوك هاي سيماني قرار داده شده كه باعث به هم ريختگي ترافيك اين خيابان شده است، شايسته است نسبت به جمع آوري بلو ك ها اقدام شود.
شيرخدايي- تهران
افزايش بي رويه اتباع خارجي
شمار اتباع خارجي به خصوص اتباع افغاني به صورت بي رويه در شهر قم روبه افزايش است، در اين مورد بايد كنترل واقع بينانه صورت گيرد.
رضا زماني- قم
زمين هاي مرادآباد
اميد دارم هر چه زودتر تكليف زمين هاي مرادآباد كن روشن شود تا مالكان اين زمين ها بيش از اين متضرر نگردند.
عليرضا محمدي- تهران
در انتظار كارت هوشمند
كارت هوشمند بنزين براي بعضي از دارندگان خودروها ارسال شده و عده زيادي هنوز موفق به دريافت اين كارت نشده اند، در صورتي كه قرار بود كارت ها به نشاني صاحبان خودرو ارسال شود، نه اينكه متقاضيان براي دريافت آن در مراكز پستي ازدحام نمايند.
محمدرضا مصلحين- كرمان]]>
</TEXT>
</DOC>
<DOC>
<DOCID>HAM2-851011-030</DOCID>
<DOCNO>HAM2-851011-030</DOCNO>
<ORIGINALFILE>/1385/851011/news/_ejtem.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[آخرين خبرها از ثبت نام آزمون دانشگاه هاي دولتي و آزاد]]>
</TITLE>
<TEXT>
<![CDATA[گروه علمي فرهنگي- چگونگي ثبت نام در كنكور دانشگاه آزاد اسلامي، ثبت نام در آزمون دوره هاي معادل كارداني و كارشناسي، آغاز ثبت نام در دوره هاي دانشگاه جامع علمي- كاربردي و شيوه نامه ثبت نام آزمون پذيرش دستياري دندانپزشكي از جمله خبرهايي است كه امروز در ستون كنكورها در صفحه 5 به چاپ رسيده است.
همچنين در اين ستون مي توانيد درباره كنكور سراسري سال 86 و ثبت نام از طريق كارت هاي اعتباري اينترنتي، اطلاعاتي كسب كنيد.]]>
</TEXT>
</DOC>
<DOC>
<DOCID>HAM2-851011-031</DOCID>
<DOCNO>HAM2-851011-031</DOCNO>
<ORIGINALFILE>/1385/851011/news/_eqtes.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[لايحه مديريت خدمات كشوري اين هفته در صحن علني مجلس
كميته مشترك مجلس و دولت]]>
</TITLE>
<TEXT>
<IMAGE>/1385/851011/news/008604.jpg</IMAGE>
<![CDATA[
گروه اقتصادي- با اتمام بررسي لايحه مديريت خدمات كشوري در كميسيون مشترك مجلس و بررسي تمامي فصول آن در هفته گذشته، اين لايحه روز سه شنبه اين هفته به منظور تعيين مدت زمان اجراي آزمايشي آن در صحن علني مجلس شوراي اسلامي مطرح خواهد شد.
حميدرضا حاجي بابايي عضو هيات رئيسه مجلس شوراي اسلامي در گفت وگو با همشهري با بيان اين خبر افزود: اين لايحه با 53 امضا با اولويت ماده 102 آيين نامه داخلي مجلس جزو لوايح اولويت دار مجلس در دستور كار اين هفته مجلس قرار گرفته است.
در همين حال، حسن نوعي اقدم عضو كميسيون مشترك لايحه مديريت خدمات كشوري نيز در گفت وگو با خبرنگار ما افزود: چون لايحه مديريت خدمات كشوري در قالب اصل 85 در مجلس بررسي شد، با تصويب آن در كميسيون ويژه، بايد صحن علني مجلس درباره مدت زمان اجراي آزمايشي آن نظر دهد كه با توافقات صورت گرفته با دولت، قرار است امروز، دوشنبه، رديف بودجه اي اين لايحه مشخص شود و پس از آن، روز سه شنبه يا چهارشنبه لايحه در دستور كار مجلس قرار گرفته و نمايندگان به مدت زمان اجراي آزمايشي آن راي دهند. نوعي اقدم همچنين در ارتباط با نشست مشترك چهارشنبه شب هفته گذشته كميسيون مشترك خدمات كشوري مجلس با رئيس جمهوري، به ايسنا گفت:قرار شد كميته اي متشكل از آقايان برقعي، محصولي، الهام و پارسوار و چهار نفر از اعضاي كميسيون ويژه با تشكيل جلسه اي مشترك در روز دوشنبه 11 دي ماه درخصوص تشخيص رديف بودجه اي و منابع مالي لايحه، بحث و تبادل نظر و در نهايت تفاهم خود را جهت درج در لايحه اعلام كنند.
موسي الرضا ثروتي، ديگر عضو كميسيون مشترك رسيدگي به لايحه مديريت خدمات كشوري نيز در گفت وگو با همشهري گفت: پيش از اين بار مالي لايحه 4 هزار ميليارد تومان شامل 2 هزار ميليارد تومان براي كاركنان دولتي، 1400 ميليارد تومان براي بازنشستگان و 600 ميليارد تومان براي كاركنان لشگري در نظر گرفته شده بود، اما در نشستي كه با رئيس جمهوري داشتيم، با توجه به محاسباتي كه براي ساير مزايا صورت گرفت، بار مالي لايحه تا 4500 ميليارد تومان در نظر گرفته شد.
ثروتي افزود: پيش از اين رئيس جمهور با بار مالي 5 هزار ميليارد توماني لايحه مديريت خدمات كشوري موافقت كرده بودند، اما در جلسه هفته گذشته با اعضاي كميسيون مشترك مجلس سوالاتي درباره اين لايحه مطرح كردند و خواستار اين شدند كه بار مالي لايحه و محتواي آن مجددا مورد بررسي قرار گيرد و ابهامات مطرح شده،  رفع گردد و در يكي دو بند نيز تغييراتي داده شود كه قرار است در جلسه بعدي با رئيس جمهوري كه امروز يا فردا خواهد بود،  اين مسائل مجددا بررسي شود. ثروتي درباره رديف بودجه اي براي تامين هزينه لايحه مديريت خدمات كشوري نيز گفت: تمام تلاش مجلس اين است كه اين لايحه در بودجه سال آينده ديده شود، اما يكي از مشكلات اين است كه دولت هر ساله شاهد حدود 1700 ميليارد تومان بار مالي ناشي از افزايش ساليانه حقوق كاركنان و كارمندان است، بنابراين نمايندگان مجلس به رئيس جمهور پيشنهاد كردند كه اگر دولت بودجه كافي براي اجراي لايحه مديريت خدمات كشوري در اختيار ندارد، بودجه 4500 ميليارد توماني اين لايحه را در طي دو سال(50 درصد در سال 86 و 50 درصد در سال 87)اجرا كند. وي درباره مدت زمان آزمايشي لايحه مديريت خدمات كشوري نيز گفت: پيشنهاد اوليه اعضاي كميسيون مشترك مجلس، 10 سال بود، اما اكنون عده اي از نمايندگان دوره 5 ساله را پيشنهاد كردند كه اين هفته در صحن علني مشخص خواهد شد.]]>
</TEXT>
</DOC>
<DOC>
<DOCID>HAM2-851011-032</DOCID>
<DOCNO>HAM2-851011-032</DOCNO>
<ORIGINALFILE>/1385/851011/news/_eqtes.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[طرح كارت هوشمند سوخت 15 ميليون خودرو و موتورسيكلت را پوشش مي دهد]]>
</TITLE>
<TEXT>
<IMAGE>/1385/851011/news/008601.jpg</IMAGE>
<![CDATA[
گروه اقتصادي تا پايان سال جاري تمام شبكه حمل و نقل كشور و خودروها و موتورسيكلت هاي بنزين سوز به خدمات كارت هوشمند سوخت دسترسي خواهند داشت.
به گزارش روابط عمومي شركت ملي پالايش و پخش فرآورده هاي نفتي كشور محمدرضا نعمت زاده مدير عامل اين شركت در همايش روساي روابط عمومي شركتهاي تابعه با اعلام اين خبر افزود:  كارت هوشمند سوخت علاوه بر ايجاد بانك اطلاعات مصرف سوخت كشور و تعداد خودروهاي موجود، امكان برنامه ريزي، توليد، توزيع و قيمت گذاري را براي آينده فراهم مي كند.
نعمت زاده، با اشاره به تلاش مستمر كاركنان صنعت نفت براي بسترسازي و آمادگي كامل اجراي طرح كارت هوشمند سوخت تاكيد كرد: بايد فرهنگ سازي و آموزش لازم براي صرفه جويي در مصرف سوخت و برق و تبليغات همزمان با آغاز فصل سرما مورد توجه قرار گيرد تا كشور با كمبود سوخت و قطع برق مواجه نشود.
سيد ناصر سجادي مدير برنامه ريزي شركت ملي پخش فرآورده هاي نفتي نيز در اين همايش گفت: دو هزار و 300 جايگاه سوخت كشور با 20 هزار تلمبه به تاسيسات استفاده از كارت هوشمند سوخت مجهز مي شود. وي تاكيد كرد: تاكنون 1500 جايگاه به تجهيزات كارت خوان مجهز شده است كه اين تعداد حدود شش هزار پمپ سوختگيري بنزين دارند. به گفته وي با تكميل شبكه اين امكانات بايد به 15 ميليون خودرو و موتورسيكلت خدمات ارايه كند. سجادي افزود: در اين شبكه اطلاعات مصرف سوخت در نقاط مختلف كشور در هشت مركز جمع آوري مي شود و اطلاعات اين هشت مركز نيز در يك مركز اصلي در تهران ذخيره خواهد شد. كارت هوشمند با توان مكانيزه خود مي تواند در شرايط سهميه بندي آسايش و خدمات بهتري به مردم ارايه كند.
سجادي گفت: 600 مركز ارائه خدمات به مشتركين نيز پس از عملياتي شدن خدمات كارت هوشمند در سراسر كشور در مراكز پستي در زمينه تعويض، مفقود شدن كارت، غيرفعال ساختن كارت، و يا موضوعات ديگر به مالكان خودروها خدمات خواهند داد.]]>
</TEXT>
</DOC>
<DOC>
<DOCID>HAM2-851011-033</DOCID>
<DOCNO>HAM2-851011-033</DOCNO>
<ORIGINALFILE>/1385/851011/news/_eqtes.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[تدوين دستورالعمل جديد پرداخت وام 11.5ميليون توماني مسكن]]>
</TITLE>
<TEXT>
<![CDATA[فارس: معاون امور ساختمان و مسكن وزارت مسكن و شهرسازي گفت: وزارت مسكن با ارائه دستورالعمل جديد كار پرداخت وام1.5 ميليون توماني مسكن به اقشار كم درآمد را تا اسفند نهايي مي كند.
منوچهر خواجه دلوئي اظهار داشت: وزارت مسكن و شهرسازي از تجربه قبلي پرداخت وام 10 ميليون توماني مسكن نهايت استفاده را كرده و در مرحله دوم پرداخت وام كه 5/1 ميليون تومان نسبت به وام قبلي افزايش داشته است از دستورالعمل جديد استفاده خواهد كرد. به گفته وي، اين دستورالعمل هنوز به بانك مسكن براي اجرا ابلاغ نشده است. خواجه دلوئي گفت:براي اقشار كم  درآمد در سال 86 نيز 15 درصد به 5/11 ميليون تومان وام مسكن اضافه خواهد شد و به مرز 13 ميليون و 200 هزار تومان خواهد رسيد.]]>
</TEXT>
</DOC>
<DOC>
<DOCID>HAM2-851011-034</DOCID>
<DOCNO>HAM2-851011-034</DOCNO>
<ORIGINALFILE>/1385/851011/news/_eqtes.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[يادداشت
ساعت كار بانك  ها و اولويت هاي اقتصاديعليرضاسلطاني]]>
</TITLE>
<TEXT>
<![CDATA[با رد مصوبه مجلس در مورد ساعت فعاليت بانكها از سوي شوراي نگهبان  ( با استناد به اصول 57 و 60 قانون اساسي مبني بر استقلال قواي سه گانه )، بار ديگر اين مساله ناتمام ماند و با موضع گيري اوليه برخي نمايندگان مجلس، به نظر مي رسد اين مساله همچنان در دستور كار اول دو قوه مجريه و مقننه قرار داشته باشد.
مجلس در قالب دو جلسه رسمي و احتمالا جلسات بيشتر غير رسمي و به صورت دو فوريتي خواسته خود را در اين زمينه مصوب كرد. دولت نيز پيش از اجراي طرح مزبور و در پايان دوره سه ماهه آزمايشي در قالب جلسات متعدد كارشناسي و تصميم گيري به آن پرداخته است.
موضع گيري و تحركات يك ماه اخير پيرامون زمان شروع فعاليت بانكها در حالي شدت گرفته است كه گويي اين مساله مهمترين و در اولويت ترين مساله كشور در اين زمان است. اصرار مجلس به بازگشت به روند گذشته و تلاش در جهت مكلف كردن دولت به اجراي خواسته مجلس از يك سو و مقاومت دولت بر مصوبه خود و تصميم به تداوم اجراي آن از سوي ديگر، از نظر برخي به رويارويي جديد دولت و مجلس تعبير مي شود.
با چنين تفاسيري اين سوال مطرح مي شود كه چرا مساله اي كه به لحاظ عرفي و قانوني مرجع تصميم گيري در مورد آن مشخص است، بايد مورد مداخله دولت و پس از آن مجلس و شوراي نگهبان و احتمالا مجمع تشخيص مصلحت نظام قرار گيرد؟ آيا مساله مهمتر و جدي تري در دولت و مجلس در اين مقطع زماني وجود ندارد كه وقت و هزينه كارشناسي آنها بر مسائل جزئي و خارج از حيطه وظايف آنها صرف مي شود؟ و آيا واقعا گره ترافيك تهران با دستورالعملهاي اينچنيني باز مي شود؟
در حال حاضر كشور با چندين مساله بنيادي و اولويت دار و در عين حال فوري روبروست كه بايد با توجه به آن چرخهاي اقتصادي كشور به حركت در آيد. سند چشم انداز بيست ساله كشور در شرايطي كه يك دهم فرصت خود را پشت سر گذاشته هنوز در ابتداي تدوين چارچوبهاي قانوني و اجرايي قرار دارد. برنامه چهارم توسعه در حالي به نيمه راه مي رسد كه اخباري مبني بر درصد تحقق اهداف آن وجود ندارد. سياستهاي اصل 44 قانون اساسي كه اجراي آن مورد تاكيد رهبر معظم انقلاب اسلامي است پس از نزديك به دو سال از ابلاغ آن همچنان در گيرودار تصميم گيري و شيوه اجراست. تبصره 13 قانون بودجه 85 كه نقطه اميدي براي حل معضلاتي چون بحران مصرف سوخت و سختي آمد و شد در شهرهاي بزرگ است به فراموشي رفته است. لايحه بودجه سال 1386 هنوز به مجلس ارائه نشده و با تاخيري يك ماهه مواجه است. لايحه متمم بودجه سال 85 به تازگي به مجلس رفته است. تكليف لايحه مديريت خدمات كشوري پس از گذشت سه سال هنوز مشخص نيست و.... آيا اين مسائل در اولويت تصميم گيري اجرايي كشور نيستند؟]]>
</TEXT>
</DOC>
<DOC>
<DOCID>HAM2-851011-035</DOCID>
<DOCNO>HAM2-851011-035</DOCNO>
<ORIGINALFILE>/1385/851011/news/_eqtes.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[ديوان محاسبات كشور:
پرداخت هاي رفاهي سازمان هاي دولتي به كاركنان ناهماهنگ و غيرمتعارف است]]>
</TITLE>
<TEXT>
<![CDATA[فارس: ديوان محاسبات كشور اعلام كرد: پرداخت هاي دولت به كاركنان در بخش خدمات رفاهي غير متعارف و ناهماهنگ است.
به گزارش روابط عمومي و امور بين الملل ديوان محاسبات كشور، بررسي هاي ديوان حاكي است كه موافقتنامه هاي مبادله شده در مورد ارايه تسهيلات رفاهي و تشويق كاركنان و كمك هزينه مسكن به صورت نقدي و غيره كه بر اساس موافقتنامه با سازمان مديريت و برنامه ريزي كشور و يا استان مبادله مي شود، داراي اشكالات عمده اي است كه سبب شده پرداخت هاي غيرمتعارف و به شدت ناهماهنگي در بخش رفاهي كاركنان دولت به وجود آيد.
در گزارش ديوان محاسبات آمده است: شواهد نشان مي دهد با توجه به تفاوت امكانات اعتباري دستگاه ها و اختلاف سلايق فردي مديران ذيربط به تدريج اين پرداخت ها ناهماهنگ تر مي شود.]]>
</TEXT>
</DOC>
<DOC>
<DOCID>HAM2-851011-036</DOCID>
<DOCNO>HAM2-851011-036</DOCNO>
<ORIGINALFILE>/1385/851011/news/_eqtes.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي امروز
مديريت مصرف برق با نصب كنتورهاي چندتعرفه اي]]>
</TITLE>
<TEXT>
<![CDATA[گروه اقتصادي- از 10سال قبل بسياري از كشورها چه توسعه يافته وچه درحال توسعه روشهاي مختلفي را به كار گرفته اند تا مصرف را با توليد برق هماهنگ و متناسب كنند. يكي از راه هاي رايج ومهم دراين كشورها به كارگيري كنتورهاي چند تعرفه اي است كه درايران به دليل مشكل تامين بودجه و برخي موانع ديگر كاربردآن با تاخير دردستوركار دولت قرارگرفته است. از سال آينده اين كنتورها به شكل گسترده تري در شبكه مصرف برق كشوربكارخواهد رفت.براي آگاهي از اين رويكرد و آثارآن براي مصرف كنند گان با عبدالاميرياقوتي مديردفتر مصرف برق تهران گفتگوكرده ايم.
***
* كنتورهاي چندتعرفه اي چه زماني در منازل مصرف كنندگان نصب مي شود؟
- براساس بخش نامه توانير از سال 86 همه مشركان جديد دركشور كنتورهاي چند تعرفه اي دريافت مي كنند. اينكار درتهران و شهرهاي بزرگ كشورآغاز شده ودرسال آينده به مشتركان پرمصرف هم كنتورهاي چند تعرفه اي تحويل مي شود وكنتورهاي قديمي جمع آوري مي شود.
* دليل بكارگيري اين كنتورها چيست و چه خاصيتي دارد؟
- بكار گيري اين كنتورها به نفع مصرف كننده و توليد كننده برق است.دليل مفيدبودن آن نيز اين است كه به مصرف كننده امكان مديريت مصرف و كاهش هزينه برق و به توليد كننده امكان اعمال تعرفه هاي مختلف در زمان هاي مختلف مصرف را مي دهد. درواقع توليد كننده خواهان حداكثر بهره برداري از سرمايه گذاري درتوليد برق است. يعني اين سودي ندارد كه از سرمايه گذاري هاي انجام شده در توليد برق بهره برداري نشود. درعين حال توليد كننده علاقه مند نيست كه همه توان توليد برق در يك دوره زماني كوتاه مصرف شود و علاقه مند است كه در همه طول روز مصرف از روند متناسبي برخوردارباشد.اين كنتورها به توليد كننده امكان مي دهد در زماني كه مصرف بالاست،تعرفه بالايي وضع كند تا مصرف متناسب شود و درزماني كه مصرف پايين است تعرفه كاهش يافته تا مصرف افزايش يابد. با اين كنتورها مصرف كننده نيز مي تواند مصرف خودرا در هرزمان بررسي وبراي مصرف برنامه ريزي نمايد.
*اين كنتورها چگونه تعرفه هاي متفاوتي را اعمال مي كنند؟
- اين كنتورها هوشمند هستند و براساس برنامه اي كه به آنان داده مي شود مصرف را درزمان هاي مختلف مي تواند محاسبه كند. دراين كنتورها قراراست سه تعرفه اعمال شود.يكي براي فاصله زماني ساعت24 تا 8 صبح كه تعرفه با ضريب 25/0 محاسبه مي شود، 8 صبح تا 20 كه تعرفه ها با ضريب يك محاسبه مي شود و 20 تا 24 كه ضريب 5/2 محاسبه مي شود. اين اقدام به توزيع متعادل مصرف دركشور منجر مي شود.يعني مصرف كننده مي تواند درهر زمان به مصرف كالايي كه حداكثرنياز را به آن دارد بپردازد.
* نصب اين كنتورها چه زماني براي همه مصرف كنندگان آغاز مي شود؟
- بطورمتوسط هرسال يك ميليون مصرف كننده جديد داريم كه درسراسركشور به شبكه مي پيوندند. براساس دستورشركت توانيراين تعداد هرسال بايد واگذارشود.علاوه براين ازسال آينده مشتركان پرمصرف نيز درتهران و شهرهاي بزرگ بايد كنتورجديد دريافت كنند كه اين تعداد نيز درتهران با توجه به اينكه 15درصد مصرف كنندگان پرمصرف هستند حدود 500 هزارواحد مي شود.
* كنتورهاي چند تعرفه اي در كجا ساخته شده است و مشكل تاخير درتوزيع آن ناشي از چيست؟
- مشكل اصلي كمبود بودجه است ودرتوليد آن مشكلي وجود ندارد. حدود 5 تا 6 توليدكننده داخلي دركشور اين كنتورها را توليد مي كنند و مشكلي براي توليد آن با كيفيت مناسب درداخل وجودندارد.]]>
</TEXT>
</DOC>
<DOC>
<DOCID>HAM2-851011-037</DOCID>
<DOCNO>HAM2-851011-037</DOCNO>
<ORIGINALFILE>/1385/851011/news/_havad.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[قصاص به خاطر شليك مرگبار به همسر]]>
</TITLE>
<TEXT>
<IMAGE>/1385/851011/news/008616.jpg</IMAGE>
<![CDATA[
گروه حوادث مرد جواني كه در جنايتي مرگبار همسرش را با شليك 2 گلوله در شهرك مسعوديه تهران به قتل رسانده بود از سوي قضات شعبه 71 دادگاه كيفري استان به قصاص محكوم شد. ظهر 4 تيرماه 84 پس از آنكه قتل زن 24 ساله اي به نام مريم در آپارتماني در شهرك مسعوديه به كلانتري 157 گزارش شد، ماموران عازم اين محل شدند.
كارآگاهان پليس هنگامي كه با ورود به محل جنايت با جسد غرق خون زن جوان كه با شليك 2 گلوله به قتل رسيده بود مواجه شدند، همسر او را كه تنها مظنون جنايت بود در محل حادثه دستگير كردند. در حالي كه در تحقيقات پليسي از همسايه ها، آنها مدعي بودند لحظاتي قبل از جنايت صداي جروبحث شديد زن و شوهر جوان را شنيده اند، ماموران همسر مقتول به نام اصغر را به اداره آگاهي انتقال داده و بازجويي از وي را آغاز كردند.
اصغر در نخستين بازجويي ها با اعتراف به قتل همسرش گفت: من و همسرم 3 سال پيش ازدواج كرديم ولي هميشه بر سر مسايل مختلف با يكديگر درگير مي شديم تا جايي كه حتي تولد فرزندمان نيز باعث از بين رفتن اختلاف سليقه ها و اختلافاتمان نشد.وي ادامه داد: روز حادثه در حالي كه احساس بيماري مي كردم همسرم از من خواست براي انجام كاري به بيرون از خانه برويم، ولي گفتم توانايي بيرون رفتن را ندارم و مي خواهم استراحت كنم. در همين هنگام همسرم كه تصور مي كرد دروغ مي گويم شروع به اعتراض كرد و من كه نمي خواستم همسايه ها سروصداي ما را بشنوند سلاحي را كه 6 ماه پيش خريده بودم برداشتم و با تهديد از او خواستم ساكت شود اما او به حرف هايم توجهي نكرد و فريادزنان به طرف در رفت كه در همين هنگام دو گلوله به سويش شليك كردم. همسرم نقش بر زمين شد و در حالي كه همسايه ها با شنيدن صداي شليك گلوله خود را پشت در رسانده بودند منتظر ماندم تا پليس سر برسد و مرا دستگير كند.
پس از اظهارات اصغر، پرونده اين جنايت خونين با صدور كيفرخواست از سوي دادسراي جنايي تهران در اختيار قضات شعبه 71 دادگاه كيفري استان تهران قرار گرفت و صبح ديروز محاكمه مرد جوان با حضور 5 قاضي به رياست قاضي عزيزمحمدي آغاز شد.
در اين جلسه پس از آنكه اولياي دم مقتول براي داماد جنايتكار تقاضاي قصاص كردند، متهم با قبول اتهام قتل عمدي همسرش و اظهار پشيماني از دادگاه تقاضاي بخشش كرد.
قضات دادگاه پس از پايان محاكمه وارد شور شده و مرد همسركش را به قصاص محكوم كردند.]]>
</TEXT>
</DOC>
<DOC>
<DOCID>HAM2-851011-038</DOCID>
<DOCNO>HAM2-851011-038</DOCNO>
<ORIGINALFILE>/1385/851011/news/_havad.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[سردار رويانيان:
300 كشته و مجروح در 125 آتش سوزي خودرو]]>
</TITLE>
<TEXT>
<![CDATA[ايسنا: رئيس پليس راهنمايي و رانندگي ناجا گفت: آتش سوزي 125 خودرو از ابتداي سال جاري تا كنون موجب كشته و مجروح شدن 300 تن از هموطنان شده است.
سردار رويانيان در حاشيه جلسه مشترك راهور و ايران خودرو ضمن اعلام اين خبر افزود: بر اساس اعلام آتش نشاني در طول 6 ماهه سال 85، 700 خودرو در تهران آتش گرفته كه 70 درصد اين آتش سوزي ها مربوط به توليدات ايران خودرو بوده است. وي با اشاره به اين كه ايران خودرو تمامي تصادفات منجر به آتش سوزي را ناشي از نقص فني خودروهاي خود نمي داند، به ايسنا گفت: مسئولان اين شركت در اين جلسه اعلام كردند تا شدت مشخصي از تصادف منجر به آتش سوزي را مي پذيريم ولي بيشتر از آن امكان آتش سوزي در هر خودرويي وجود دارد. رويانيان گفت: مقرر شد هفته آينده جلسه اي در شركت ايران خودرو با حضور كارشناسان اين شركت، پليس، آتش نشاني و وزارت صنايع تشكيل و يك خودروي پژو 405 توليدي و يك پژو دچار حريق شده، آناليز و بررسي شود. رويانيان تأكيد كرد: در پي تعامل و كوتاه آمدن نيستيم بلكه قصد داريم تعامل ما منجر به ارتقاي ايمني خودروها و رفع نقص آتش سوزي در آنها شود تا شهروندان نيز از اين نگراني ها خارج شوند.]]>
</TEXT>
</DOC>
<DOC>
<DOCID>HAM2-851011-039</DOCID>
<DOCNO>HAM2-851011-039</DOCNO>
<ORIGINALFILE>/1385/851011/news/_havad.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[كشتي مرگ در سواحل اندونزي]]>
</TITLE>
<TEXT>
<IMAGE>/1385/851011/news/008607.jpg</IMAGE>
<![CDATA[
بي بي سي: با نجات 177نفر و پيدا شدن اجساد 66 تن از مسافران كشتي اندونزيايي(سنوپاتي نوستانتارا)، امدادگران و نيروهاي ويژه دريايي تلاش گسترده اي را براي يافتن بيش از 400 سرنشين ناپديد شده آغاز كرده اند، اين كشتي غول پيكر با بيش از 680 مسافر و خدمه،جمعه شب در آبهاي ساحلي جاوه اندونزي غرق شده بود.
اين كشتي مسافربري كه به گفته مقامات اندونزيايي در سال 1990 در ژاپن ساخته شده بود، نيمه شب جمعه در حالي كه در ميان امواج خروشان و توفان سهمگين دريايي گرفتار شده بود غرق شد. بنا به گزارش ها، ساعاتي قبل از غرق شدن كامل كشتي، ناخدا در تماسي با نيروهاي ساحلي از آنها كمك خواست و پس از آن ارتباط راديويي قطع شد.
با اين حال به رغم درخواست كمك از سوي ناخداي كشتي، حتي روز بعد(شنبه)هم امدادگران به دليل توفان شديد نتوانستند به محل غرق شدن كشتي نزديك شوند و عمليات نجات عملا از روز يكشنبه با اعزام 4 كشتي نيروي دريايي، چندين كشتي ديگر و 2 هلي كوپتر به منطقه اي كه آخرين ارتباط راديويي كشتي از آنجا برقرار شده بود شروع شد.
به گزارش آسوشيتدپرس تا بعدازظهر ديروز تنها 177 نفر از سرنشينان كشتي كه توسط قايقهاي ماهيگيري عبوري نجات يافته بودند زنده پيدا شده اند اما اطلاعي درباره اينكه آيا افراد ديگري هم زنده هستند وجود ندارد.
در همين حال به گزارش فرانس پرس به نقل از مقامات ساحلي اندونزي، 66 جسد نيز در اطراف محل غرق شدن كشتي و يا در ساحل پيدا شده است. به گفته هاتا راجاسا وزير حمل و نقل اندونزي، كشتي غرق شده به نام(سنوپاتي نوستانتارا)، 57 خدمه و 628 سرنشين داشت. آقاي راجاسا گفت: ما تا هفت روز عمليات نجات را ادامه مي دهيم، اما جستجوها بعد از اين زمان هم تا هنگامي كه مطمئن شويم تلاش بي نتيجه است، ادامه خواهد يافت. در همين حال يكي از مقامات دريايي اندونزي به يك راديوي محلي گفت اين كشتي از كوماي، در جزيره بورنئو عازم بندر سمارنگ، در جاوه مركزي بود.]]>
</TEXT>
</DOC>
<DOC>
<DOCID>HAM2-851011-040</DOCID>
<DOCNO>HAM2-851011-040</DOCNO>
<ORIGINALFILE>/1385/851011/news/_havad.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[باند محمد بلوچ با وانت هاي سرقتي معامله مي كردند]]>
</TITLE>
<TEXT>
<IMAGE>/1385/851011/news/008613.jpg</IMAGE>
<![CDATA[
گروه حوادث سارقان خودرو كه پس از سرقت 20وانت نيسان در تهران، خودروها را در معاملات مواد مخدر به فروش رسانده بودند، در عمليات ضربتي پليس آگاهي تهران دستگير شدند. تحقيقات كارآگاهان براي دستگيري اعضاي اين باند 4 ماه پيش و زماني آغاز شد كه گزارش هاي مختلفي مبني بر سرقت خودروي هاي وانت نيسان در سطح شهر در اختيار پليس قرار گرفت. هنگامي كه ماموران اداره دوم پليس آگاهي تهران با بررسي شكايتها متوجه شدند تمامي سرقتها با يك شيوه و احتمالا از سوي سارقان حرفه اي صورت گرفته است، بررسي پرونده هاي سارقان سابقه دار در بايگاني پليس آغاز شده و كارآگاهان در مرحله اول به 4 سارق كه به اين شيوه سرقت مي كردند ظنين شدند.
به اين ترتيب تمامي مخفيگاه هاي آنان زير نظر قرارگرفت و در اين هنگام بود كه مشخص شد آنان با تشكيل باندي موسوم به محمد بلوچ دست به سرقت خودروهاي وانت نيسان در سطح شهر مي زنند. با به دست آمدن اين اطلاعات دستور دستگيري سارقان صادرشد و ماموران در يك عمليات غافلگيرانه توانستند تمامي آنان را دستگير كنند. سارقان حرفه اي پس از انتقال به اداره پليس در بازجويي ها به سرقت 20 دستگاه وانت نيسان اعتراف كرده و گفتند پس از سرقت خودروها، آنها را به فردي معروف به محمد بلوچ مي داده اند كه وي نيز با استفاده از مدارك جعلي اين خودروها را در زاهدان به فروش مي رساند.به گفته سرهنگ سلطاني معاون آگاهي تهران پس از اعترافات سارقان جست و جوي پليس براي دستگيري محمد بلوچ آغاز شد و تيمي از ماموران براي دستگيري او عازم زاهدان شدند. با شناسايي مخفيگاه سردسته باند، ماموران وارد عمل شده و در يك عمليات پليسي توانستند سارق سابقه دار را دستگير و از مخفيگاهش 4 خودروي مسروقه كشف كنند. محمد بلوچ پس از انتقال به تهران در بازجويي ها به سرقت 100 دستگاه خودرو اعتراف كرد و گفت آنها را در معامله هاي مواد مخدر به فروش رسانده است.]]>
</TEXT>
</DOC>
<DOC>
<DOCID>HAM2-851011-041</DOCID>
<DOCNO>HAM2-851011-041</DOCNO>
<ORIGINALFILE>/1385/851011/news/_havad.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[تصادف ساختگي، شگرد كلاهبرداري از بيمه]]>
</TITLE>
<TEXT>
<IMAGE>/1385/851011/news/008610.jpg</IMAGE>
<![CDATA[
گروه حوادث - كلاهبردار حرفه اي كه پس از سرقت خودروهاي مدل بالا و جعل مدارك آنها، با تصادف ساختگي از شركت هاي بيمه كلاهبرداري مي كرد تحت تعقيب پليس قرار گرفت.
تحقيقات پليس براي دستگيري اين مرد زماني آغاز شد كه مسئولان يكي از شركت هاي بيمه هنگام بررسي مدارك يك دستگاه پژو پرشيا كه 6 ميليون و 500 هزار تومان خسارت به خاطر تصادف دريافت كرده بود، متوجه شد تمامي مدارك به طرز ماهرانه اي جعل شده اند.
با گزارش اين ماجرا به پليس، تيمي از ماموران وارد عمل شدند و پس از شناسايي مالك پژو در تحقيق از وي دريافتند خودروي او چندي پيش از شهرستان قم به سرقت رفته است.
به اين ترتيب ماموران كه خود را در برابر يك كلاهبردار حرفه اي مي ديدند به بررسي هاي تخصصي دست زدند كه در جريان آن دريافتند مرد كلاهبردار پس از سرقت خودروي پژو اقدام به صحنه سازي براي يك تصادف ساختگي كرده و پس از جعل مدارك خودروي پژو در حاليكه عكس خود را بر روي آنها چسبانده، به كلاهبرداري از شركت بيمه دست زده است.
در حالي كه تحقيقات پليسي براي شناسايي كلاهبردار حرفه اي ادامه داشت، ماجراي كلاهبرداري مشابهي از شركت بيمه ديگري به پليس اطلاع داده شد و اين بار ماموران دريافتند كلاهبردار تحت تعقيب پس از سرقت يك دستگاه پژو 206 اقدام به كلاهبرداري 7 ميليون توماني از شركت بيمه كرده است.
سرهنگ حسين خوئيني معاون مبارزه با جرايم جنايي پليس آگاهي تهران با بيان اين خبر گفت: هم اكنون رسيدگي به اين پرونده در شعبه سوم دادسراي ناحيه 3 ادامه دارد و كساني كه از مخفيگاه اين كلاهبردار حرفه اي اطلاع دارند با اداره 14 پليس آگاهي تهران تماس بگيرند.
سرهنگ خوئيني در ادامه افزود: كلاهبرداري  با روش تصادفهاي ساختگي طي ماههاي اخير به شدت افزايش يافته است،وي با هشدار به مالكان خودرو از آنها خواست تا از قرار دادن اسناد و مدارك خودرو، بيمه بدنه و بيمه شخص ثالث در داخل خودرو خودداري كنند تا در صورت سرقت خودرو از مدارك آنها سوء استفاده نشود.
معاون پليس آگاهي تهران همچنين اضافه كرد: مسؤولان بيمه نيز بايد مدارك و اسناد ارايه شده از سوي مالكان را به دقت بررسي كرده و احراز هويت كنند و در صورت هرگونه شك و ترديدي موضوع را بلافاصله به پليس اعلام كنند.]]>
</TEXT>
</DOC>
<DOC>
<DOCID>HAM2-851011-042</DOCID>
<DOCNO>HAM2-851011-042</DOCNO>
<ORIGINALFILE>/1385/851011/news/_informatic.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[و
خبرهاي خوش علمي ايران را در جشن هاي 22 بهمن اعلام مي كنيم]]>
</TITLE>
<TEXT>
<IMAGE>/1385/851011/news/008517.jpg</IMAGE>
<![CDATA[
مهر: خبرهاي خوش علمي از موفقيت محققان كشور را در جشن 22 بهمن به مناسبت پيروزي انقلاب اسلامي اعلام مي كنيم. ضمن اينكه براي فتح قله هاي فناوري در 20 سال آينده گام هاي خود را آغاز كرده ايم.
مهدي زاهدي وزير علوم، تحقيقات و فناوري در ديدار با وزير آموزش عالي سوريه در وزارت علوم گفت: ايران
8 سال جنگ تحميلي را تجربه كرده است و امروز قوي تر از گذشته در عرصه جهاني حضور دارد.
وزير علوم اظهار داشت: به عنوان يك دانشگاهي نه به عنوان وزير علوم اعلام مي كنم ما دانشگاهيان از قطعنامه شوراي امنيت و تحريم ايران استقبال مي كنيم. چراكه فكر مي كنيم اين موضوع آغاز حركت نويني در پيشبرد فناوري در كشور است.
وي اضافه كرد: كشور ما در حال حاضر در مقايسه با اول انقلاب از نظر دفاعي رشد خوبي داشته است و اميدواريم 20 سال آينده چنين رشدي در زمينه فناوري نيز نصيب كشور شود و بتوانيم اين پيروزي را جشن بگيريم. ضمن اينكه در سال جاري مقدماتي فراهم مي شود تا در جشن 22 بهمن به مناسب پيروزي انقلاب اسلامي خبرهاي خوش علمي را اعلام كنيم.
زاهدي با اشاره به همكاري هاي علمي و آموزشي با وزارت آموزش عالي سوريه اظهار داشت: وزارت علوم 4 كميته را مأمور اجرايي كردن تفاهم نامه هاي منعقدشده كرده است وبراي عملياتي كردن اين توافقات تلاش
مي كند.]]>
</TEXT>
</DOC>
<DOC>
<DOCID>HAM2-851011-043</DOCID>
<DOCNO>HAM2-851011-043</DOCNO>
<ORIGINALFILE>/1385/851011/news/_informatic.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[اينترنت]]>
</TITLE>
<TEXT>
<![CDATA[ويروس اينترنتي براي تخريب اقتصاد غرب
گروه علمي فرهنگي- يك هكر چيني ويروسي خطرناك را روي اينترنت گذاشته كه ظاهر آن شبيه يك فايل تحت پاورپوينت مايكروسافت است. اين ويروس ضميمه يك اي ميل است و سال گذشته در زمان كريسمس نيز منتشر شده بود . به محض بازشدن فايل پاورپوينت توسط كاربر، يكي از انواع تروجان، در رايانه نصب شده و دو فايل ديگر به نام هاي msupdate.dll و sdfsc.dll را پنهاني  نصب مي كند. اما اين ويروس نمي تواند در رايانه هايي كه وصله هاي امنيتي تكميلي دارند، نفوذ كند.]]>
</TEXT>
</DOC>
<DOC>
<DOCID>HAM2-851011-044</DOCID>
<DOCNO>HAM2-851011-044</DOCNO>
<ORIGINALFILE>/1385/851011/news/_informatic.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[آموزش عالي]]>
</TITLE>
<TEXT>
<![CDATA[پيش بيني بودجه 1100 ميليارد توماني
براي سال آينده وزارت علوم
ايسنا: معاون پشتيباني و امور مجلس وزارت علوم، تحقيقات و فناوري گفت: پيش بيني وزارت علوم براي لايحه بودجه سال آينده 1100 ميليارد تومان است.
محمد حسيني با اشاره به برنامه هاي وزارت علوم براي كمبود كسري بودجه دانشگاه ها در سال جاري، اظهار كرد:  با تصويب مجلس مبني بر برداشت يك ميليارد دلار از ذخيره ارزي براي حل مشكلات بودجه اي درمان، بيمارستان ها و دانشگاه ها، 200 ميليارد تومان آن براي جبران كسري دانشگاه تخصيص يافت كه دو سوم آن يعني حدود 140 ميليارد تومان به دانشگاه هاي وزارت علوم و يك سوم آن به دانشگاه هاي علوم پزشكي اختصاص يافته است.
وي افزود: با تصويب نهايي اين بودجه، دانشگاه ها در سال جاري مشكلي در بخش كسري بودجه نخواهند داشت؛ چرا كه برخي از دانشگاه هاي بزرگ مثل دانشگاه تهران، شهيد باهنر كرمان و شهيد چمران اهواز در سال جاري به خاطر اختلاف آمار تعداد دانشجو با سازمان مديريت با مشكلات زيادي درخصوص كسري بودجه رو به  رو بوده اند. به گفته وي، همچنين از محل يارانه بنزين نيز حدود 50 ميليون دلار براي تجهيز دانشگاه هاي كشور اختصاص مي يابد.
احداث مسجد در واحدهاي دانشگاه آزاد اسلامي
مهر: طبق بخشنامه دانشگاه آزاد تمامي واحدهاي اين دانشگاه طي برنامه اي سه ساله در راستاي توسعه فضاي عمراني موظف به تأسيس مسجد شده اند.
عليرضا صالحي مديركل فرهنگي دانشگاه آزاد اسلامي افزود: هر واحدي كه تصميم به راه اندازي و تأسيس مسجد داشته باشد از تسهيلات مالي ويژه اي برخوردار خواهد شد و تأمين نقشه مسجد دانشگاه بدون پرداخت هزينه، پرداخت وام از صندوق مشترك دانشگاه و تخصيص اعتبارات بانكي از جمله تسهيلاتي است كه در اختيار واحدهاي دانشگاه آزاد قرار خواهد گرفت.
اطلاعيه وزارت علوم
درباره دانشگاه مجازي شهرداري ها
گروه علمي فرهنگي- دفتر گسترش آموزش عالي اعلام كرد: تاكنون مجوزي از سوي شوراي گسترش آموزش عالي در خصوص ايجاد دانشگاه مجازي براي شهرداري ها صادر نشده است.
دفتر آموزش هاي آزاد وزارت علوم،  فعاليت مؤسسه پيام علوم قزوين را به  دليل اخذ نكردن مجوز از وزارت مذكور، غيرقانوني اعلام كرد و طي اخطاريه قانوني، خواستار توقف اين فعاليت ها بر اساس مصوبه سال 1372 مجلس شوراي اسلامي شد.
كارگاه تجاري سازي نتايج تحقيقات در زيست فناوري
گروه علمي فرهنگي- نخستين كارگاه تجاري سازي نتايج تحقيقات در زيست فناوري، روز پنج شنبه 14 دي از ساعت 30/8 تا 16 از سوي مؤسسه اطلاع رساني توسعه فناوري زيستي برگزار مي شود. به گزارش خبرنگار ما، برگزاري اين كارگاه با همكاري شوراي عالي زيست فناوري، دفتر همكاري هاي فناوري رياست جمهوري و پژوهشگاه ملي مهندسي ژنتيك و زيست فناوري ساماندهي شده است.]]>
</TEXT>
</DOC>
<DOC>
<DOCID>HAM2-851011-045</DOCID>
<DOCNO>HAM2-851011-045</DOCNO>
<ORIGINALFILE>/1385/851011/news/_informatic.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[كنكورها]]>
</TITLE>
<TEXT>
<![CDATA[ثبت نام كنكور دانشگاه آزاد تا 16 دي ادامه دارد
ايسنا: ثبت نام آزمون سراسري سال 1386 دانشگاه آزاد اسلامي تا پايان وقت اداري روز شنبه 16 دي ماه ادامه خواهد داشت.
ناصر اقبالي، رئيس مركز آزمون دانشگاه آزاد اسلامي با اعلام اين خبر اظهار داشت: داوطلبان براي ثبت نام در آزمون سراسري سال 1386 دانشگاه آزاد اسلامي بايد با مراجعه به يكي از دفاتر پستي محل سكونت نسبت به ثبت نام و تهيه و تكميل مدارك خود اقدام كنند. وي گفت: آزمون سراسري سال 86 بدون هيچ گونه تغييري نسبت به سال قبل برگزار مي شود.
ثبت نام در آزمون دوره هاي معادل؛
16 تا 25 دي منحصراً اينترنتي
مهر: ثبت نام در آزمون دوره هاي معادل كارداني و كارشناسي از روز شنبه 16 دي ماه آغاز مي شود و تا دوشنبه 25 دي ماه ادامه دارد.
حسين توكلي معاون اجرايي سازمان سنجش آموزش كشور افزود: داوطلبان شركت در آزمون معادل كارداني بايد براي دريافت مدارك ثبت نام به باجه هاي پستي مراجعه و پس از پرداخت وجه ثبت نام به مبلغ 48 هزار تومان كارت اعتباري آزمون را دريافت كنند. وي با بيان اين كه ثبت نام در اين آزمون ها نيز منحصراً اينترنتي است، اضافه كرد: داوطلبان شركت در آزمون دوره هاي معادل كارشناسي نيز با پرداخت مبلغ 60 هزار ريال پس از دريافت مدارك ثبت نام و كارت اعتباري مي توانند از طريق سايت سازمان سنجش به نشاني www.sajesh.org ثبت نام كنند.
آغاز ثبت نام دوره هاي دانشگاه علمي كاربردي؛ امروز
گروه علمي فرهنگي- ثبت نام در آزمون ورودي دوره هاي كارداني(بدون آزمون)، كارشناسي و كارشناسي ناپيوسته علمي كاربردي دانشگاه جامع در سال 1385، از امروز دوشنبه 11 دي آغاز مي شود.
به گزارش خبرنگار ما، اين ثبت نام تا روز چهارشنبه 20 دي براي دوره هاي كارشناسي پيوسته و ناپيوسته و تا روز دوشنبه 25 دي براي دوره هاي كارداني(بدون آزمون)ادامه خواهد داشت. ثبت نام در اين آزمون نيز چون ديگر آزمون هاي مرتبط با سازمان سنجش آموزش كشور به شيوه اينترنتي بوده و داوطلبان پس از دريافت كارت اعتباري و يك جلد دفترچه راهنماي شركت در آزمون بايد براي ثبت نام به پايگاه الكترونيكي www.sajesh.org مراجعه كنند.
مهلت ثبت نام در كنكور 86 خاتمه يافت
تنها داوطلبان دارنده كارت اعتباري مهلت دارند
گروه علمي فرهنگي- ثبت نام در كنكور 86 خاتمه يافت و تنها داوطلباني كه كارت اعتباري ثبت نام اينترنتي دريافت كرده اند، مي توانند تا ساعت 24 روز پنج شنبه 14 دي نسبت به ثبت نام اينترنتي در آزمون سراسري 86 اقدام كنند.
به گزارش خبرنگار ما، داوطلباني كه كارت هاي اعتباري را دريافت كرده اند، مي توانند با مراجعه به پايگاه www.sajesh.org ثبت نام كنند.
آزمون پذيرش دستياري دندانپزشكي؛
ثبت نام: از 30 بهمن 85 آزمون: 13 ارديبهشت 86
ايسنا: دبير شوراي دندانپزشكي و تخصصي وزارت بهداشت، جزئيات ثبت نام بيست و يكمين دوره امتحانات پذيرش دستيار دندانپزشكي را تشريح كرد.
اكبر فاضل با اشاره به آغاز ثبت نام آزمون دستيار رشته هاي تخصصي دندانپزشكي از 30 بهمن، افزود: داوطلبان واجد شرايط تا 18 اسفند ماه مهلت دارند با مراجعه به اداره تحصيلات تكميلي يا اداره آموزش يكي از دانشگاه هاي علوم پزشكي داراي دانشكده دندانپزشكي نسبت به ثبت نام خود اقدام كنند. وي زمان برگزاري آزمون كتبي دستيار رشته هاي تخصصي دندانپزشكي را 13 ارديبهشت ماه اعلام كرد و افزود: اين آزمون به طور همزمان در دانشگاه هاي علوم پزشكي اصفهان، تبريز،  تهران، شهيد بهشتي، شيراز،  كرمان، مشهد و همدان برگزار مي شود.]]>
</TEXT>
</DOC>
<DOC>
<DOCID>HAM2-851011-046</DOCID>
<DOCNO>HAM2-851011-046</DOCNO>
<ORIGINALFILE>/1385/851011/news/_informatic.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[بويايي در زير آب]]>
</TITLE>
<TEXT>
<![CDATA[ايسنا: يك زيست شناس از دانشگاه واندربيلت به تازگي دريافته  است كه برخلاف تصور پيشين دانشمندان برخي از پستانداران مي توانند در زير آب ها از حس بويايي خود استفاده كنند.
كاتانيا، زيست شناس دانشگاه واندربيلت در آمريكا با بررسي برخي پستانداران كشف كرده كه موش كور و موش هاي پوزه دار مي توانند در زير آب بو بكشند؛ درحالي كه تا پيش از اين دانشمندان مدت هاي طولاني تصور مي كردند كه اين كار براي پستانداران غيرممكن است.
كاتانيا اولين سرنخ هاي اين يافته خود را در دهه80 ميلادي به دست آورد. او آن زمان دانشجو و مشغول مطالعه روي موش  خرماهاي بيني ستاره اي بود. اين جانور در زيرزمين و در زير آب مشغول به شكار مي شود. كاتانيا متوجه شد كه اين جانور وقتي در زير آب است،
هر از گاهي جرياني از حباب ها آزاد مي كند. اين زيست شناس در ابتدا، مشاهدات خود را به وسيله چشم غيرمسلح انجام داد؛ اما در سال هاي اخير تصاويري از اين جانور به كمك ويدئوهايي با سرعت هاي بالا تهيه و مشاهده كرده است. در مطالعات دقيق وي متوجه شد اين جانور در هر ثانيه تعداد زيادي حباب توليد مي كند؛ اما اكثر اين حباب ها از بيني جانور جدا نمي شوند، بلكه دوباره آنها را مكيده و مي بلعد. اين حباب ها شبيه به كيسه هاي هوايي هستند كه جانور با استفاده از آن اشياي زير آب را بو مي كند.]]>
</TEXT>
</DOC>
<DOC>
<DOCID>HAM2-851011-047</DOCID>
<DOCNO>HAM2-851011-047</DOCNO>
<ORIGINALFILE>/1385/851011/news/_informatic.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[نخستين حفره امنيتي ويستا]]>
</TITLE>
<TEXT>
<IMAGE>/1385/851011/news/008511.jpg</IMAGE>
<![CDATA[
ايرنا: يك ايراد امنيتي در سيستم عامل جديد ويندوز ويستا شناسايي شده. اين درحالي است كه مايكروسافت پيش از اين ويستا را ايمن ترين سيستم عامل اين شركت خوانده بود.
به گزارش آسوشيتدپرس، اين ايراد امنيتي توسط يك محقق روسي شناسايي شده و جزئيات آن در يك وب سايت روسي منتشر شده است. كارشناسان اين اشكال امنيتي را نخستين ايراد شناسايي شده در ويندوز ويستا مي دانند كه هر چند خود به تنهايي امكان نفوذ هكرها به رايانه هاي كاربران را فراهم نمي كند، اما اگر هكرها از طرق ديگر به رايانه كاربران نفوذ كنند، با استفاده از آن مي توانند كدهاي مخرب خود را در رايانه اجرا كنند.
در پي انتشار خبر شناسايي اين اشكال امنيتي در ويستا، مايك ريوي كارشناس گروه واكنش هاي امنيتي مايكروسافت با كم اهميت خواندن اين كشف ادعا كرده : هكرها نمي توانند با استفاده از اين ايراد امنيتي كنترل رايانه كاربران را در اختيار خود بگيرند و يا ويروس هاي رايانه اي جديدي طراحي كنند. اما ميكو هيپونن مدير تحقيقات شركت توليدكننده نرم افزارهاي ضدويروس اف سكيور گفت هرچند ايراد امنيتي جديد در عمل امكانات چنداني را براي اقدامات تبهكارانه هكرها مهيا نمي كند، اما نخستين حفره امنيتي شناسايي شده در ويندوز ويستا است و از اين جهت اهميت دارد.
هر چند مايكروسافت بارها ادعا كرده ويستا امنيت بسيار بالايي را براي كاربران دارد، اما برخي كارشناسان عقيده دارند نرم افزاري به اين گستردگي و پيچيدگي به طور حتم ايرادهايي دارد كه به مرور شناسايي خواهند شد و ايراد معرفي شده توسط اين محقق روس هر چند كوچك، اما نخستين نمونه آن است.]]>
</TEXT>
</DOC>
<DOC>
<DOCID>HAM2-851011-048</DOCID>
<DOCNO>HAM2-851011-048</DOCNO>
<ORIGINALFILE>/1385/851011/news/_informatic.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[آمازون ركورد خريد اينترنتي را شكست]]>
</TITLE>
<TEXT>
<IMAGE>/1385/851011/news/008514.jpg</IMAGE>
<![CDATA[
آسوشيتدپرس: آمازون اعلام كرد روز?? آذر(?? دسامبر)، بيش از چهار ميليون سفارش خريد اينترنتي توسط كاربران از سرتاسر جهان به اين سايت ارسال شده كه اين بالاترين رقم ثبت شده در طول?? سال فعاليت اين شركت است. اين شركت موفق شده?? درصد از سفارش هاي خريد دريافتي از سرتاسر جهان را به موقع پاسخ دهد و در همان روز?/? ميليون كالاي خريداري شده را براي خريداران پست كند.
يكي از بيشترين اشياء خريداري شده در آمازون در روزهاي پاياني سال ميلادي جاري، كنسول هاي بازي هاي رايانه اي بوده كه در ميان آنها دستگاه اكس باكس??? مايكروسافت بيشترين خريدار را داشته است. آمازون همچنين در يكي از روزهاي گذشته با ثبت ركوردي جديد، هزار دستگاه اكس باكس??? را ظرف تنها?? ثانيه از طريق اينترنت فروخت. آي پاد، دوربين هاي ديجيتالي كانون و همچنين جي پي اس گارمين نيز از جمله محصولات الكترونيكي بوده اند كه در روزهاي گذشته با استقبال بسيار گسترده خريداران اينترنتي مواجه شده اند.
پرفروش ترين كتاب هاي بزرگ ترين فروشگاه اينترنتي جهان در روزهاي پاياني سال جاري نيز عبارتند بوده اند از كتاب نظراتي پيرامون نجات رؤياي آمريكايي
thoughts o reclaimig the america dream نوشته باراك اوباما و كتاب رژيم شما نوشته مهمت اوز. ركورد قبلي دريافت سفارش خريد در آمازون به دوازدهم دسامبر سال گذشته بازمي گردد كه در آن?/? ميليون سفارش خريد در يك روز به ثبت رسيده بود.]]>
</TEXT>
</DOC>
<DOC>
<DOCID>HAM2-851011-049</DOCID>
<DOCNO>HAM2-851011-049</DOCNO>
<ORIGINALFILE>/1385/851011/news/_kharj.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[ديكتاتور قبل از اعدام:التماس مي كنم اين كار را با من نكنيد
اعدام صدام؛ واكنش قربانيان و متحدان]]>
</TITLE>
<TEXT>
<IMAGE>/1385/851011/news/008577.jpg</IMAGE>
<IMAGE>/1385/851011/news/008574.jpg</IMAGE>
<![CDATA[
گروه بين الملل  - علاء رشدي سخنگوي اتحاديه عرب در واكنش به اجراي حكم اعدام صدام از آن به عنوان پايان غم انگيز يك تراژدي نام برد، اما براي مردم عراق اين تراژدي به قيمت جان افزون بر 5 ميليون نفر تمام شد.
ديكتاتور 69 ساله عراق هرگز گمان نمي كرد پس از 24 سال حكومت استبدادي پايش به چوبه دار كشيده شود از اين روي تا لحظات قبل از اعدام ظاهر استوار خود را حفظ كرده بود.وي حتي به رغم پيشنهاد مسوولان اجراي حكم حاضر به نوشتن وصيت خود نبود اما به گزارش خبرنگار سي.ان ان پس از اينكه آزمايش هاي پزشكي بر روي او انجام شد و يقين يافت كه اعدام مي شود گفت:التماس مي كنم اين كار رابا من نكنيد.
به گزارش ايرنا آيت الله حكيم در پي اعدام صدام اظهار داشت كه در زمان حكومت وي 5 ميليون نفر كشته شدند.در همين حال يورو نيوز طي گزارشي آمارهاي تكان دهنده اي ازكشتار مردم در زمان حكومت صدام مخابره كرد.بنا بر اين گزارش صدام در طول حكومت خود 600 هزار نفر را اعدام كرد.وي تنها در جريان عمليات انفال كه دادگاه آن تا پيش از اعدام وي ادامه داشت يكصد هزار كرد را قتل عام كرد و در جنگ تحميلي عليه ايران 500 هزار سرباز عراقي را به كام مرگ فرستاد.اين جنايت ها و كشتار ها به گونه اي بوده كه گفته مي شود در طول 24 سال ديكتاتوري صدام، به طور متوسط روزانه بين 70 تا 125 نفر در عراق كشته مي شدند.
مراسم اعدام
صدام حسين بامداد شنبه درمنطقه سبز بغداد و در محل سازمان اطلاعات اين كشور كه پيشتر بازوي اجرايي و اطلاعاتي جنايات وي بود به دار مجازات آويخته شد. زمان اجراي حكم 25 دقيقه طول كشيد و به گزارش ايرنا در زمان اجراي مراحل قانوني آن دادستان، قاضي دادگاه استيناف،نماينده دولت،يك روحاني، اهل تسنن و يك پزشك حضور داشتند.
صدام در زمان اجراي حكم مانع از آن شد كه صورتش را بپوشانند و در فيلم ويدئويي كه از دقايق آخر اجراي حكم منتشر شده وي پيش ازمرگ شهادتين خود را خواند.
جسد صدام به رغم درخواست دخترش به يمن منتقل نشد بلكه به گزارش خبرگزاري فرانسه جنازه وي بامداد يكشنبه در زادگاهش روستاي العوجه واقع در تكريت دفن شد.
در پي اعدام صدام اين شايعه نيز منتشر شد كه ديگر محكومين دادگاه يعني برزان تكريتي برادر ناتني صدام و عواد البندر دادستان دادگاه انقلاب در رژيم بعثي نيز اعدام شدند.اما به گزارش واحد مركزي خبر نوري مالكي گفت كه اين دو تن بعد از عيد قربان به دارمجازات آويخته خواهند شد.
در پي اعدام صدام نوري مالكي نخست وزير عراق كه اين حكم را امضا كرده بود گفت كه با اعدام صدام دوران ديكتاتوري فردي در عراق پايان يافت و به گزارش واحد مركزي خبر عبدالعزيز حكيم رئيس مجلس اعلاي انقلاب اسلامي عراق اظهار داشت كه برگ زريني به تاريخ مبارزات مردم عراق افزوده شد.وي اين واقعه را به خانواده شهداي عراقي تبريك گفت.
اعلام وضعيت فوق العاده
ازسوي ديگر، به گزارش ايسنا با اعدام صدام وضعيت فوق العاده در سراسر عراق به اجرا درآمد.خبرگزاري فارس نيز درخبري به نقل از مقامات امنيتي عراق اعلام داشت كه شهر تكريت چهار روز به عنوان منطقه بسته اعلام شد.
مقامات امنيتي عراق بيم آن دارند كه هواداران صدام و تروريست هاي بعثي در واكنش به اعدام وي براي مدتي بر شدت عمليات خود بيفزايند.
در همين ارتباط ديروزبر اثر انفجار يك خودرو بمب گذاري شده در كوفه 35 نفر كشته و 18 تن زخمي شدند.به گزارش واحد مركزي خبر در انفجاري كه در بغداد نيز روي داد يك تن كشته و پنج نفر ديگر مجروح شدند.
واكنش جهاني به اعدام صدام
اگرچه مردم عراق هنوز در حيرت شوك ناشي از اعدام صدام بسرمي برند و باور نمي كنند كه ديكتاتور به اين سادگي اعدام شد اما با اعلام يك هفته تعطيلي در اين كشور به مناسبت عيد قربان به واقع به جهت كنترل اوضاع و تعطيل بودن جرايد عراقي، هنوز واكنشي از گرو هاي سياسي و مسلح در عراق در خصوص اين واقعه منتشر نشده است. تنها خبرگزاري فرانسه از دست افشاني گروه حاضر در مراسم اعدام و شادماني مردم در بغدادخبر داد. اما جهانيان موضع گيري هاي متفاوني داشتند. اكثر كشور  هاي اروپايي با اظهار اينكه جنايات صدام را دانسته و او را مستحق مجازات سنگين مي دانند اعلام داشتند كه به صورت اصولي با اجراي حكم اعدام مخالف بوده و آن را ناقض حقوق بشر مي دانند.
فرانسه،ايتاليا،استراليا،يونان، فنلاند،هلند، اسپانيا و آلمان از جمله اين كشور ها هستند. اما درمقابل لهستان،انگلستان و آمريكا از اجراي حكم اعدام صدام استقبال كردند.جرج بوش با ابراز رضايت از اعدام صدام اعلام كرد كه مرحله مهمي در تاريخ عراق و راهي براي تحقق دمكراسي در اين كشور بوقوع پيوسته است.بكت،وزير خارجه انگلستان نيز با رضايت از اين حكم صدام را مستحق اعدام دانست.اما در ميان كشور هاي عربي مواضع نشانگر ناخشنودي از اعدام صدام است. به گزارش ايرنا دولت ليبي سه روز عزاي عمومي در اين كشور اعلام كرد و مصر اعدام صدام را رسما محكوم كرد.وزير خارجه سوريه بدون هيچ موضع گيري ابراز اميدواري كرد كه اين اعدام منجر به افزايش خشونت ها در عراق نشود و دولت تونس اعلام داشت كه نبايد صدام را در روز عيد مسلمانان(عيد قربان)اعدام مي كردند.
پاكستان اعدام صدام را رويدادي غم انگيز و نشانه ادامه خشونت در عراق اعلام داشت و مالزي با ابراز شگفتي از اعدام صدام دادگاه او را غيرقانوني خواند.دولت حماس در فلسطين نيز اعدام صدام را يك ترور سياسي و نقض قوانين بين المللي  اعلام كرد.
اكمل الدين احسان اغلو دبيركل سازمان كنفرانس اسلامي درخبري كه ايرنا به نقل از وي منتشر كرد، بدون هيچ موضع گيري خواهان حفظ آرامش در عراق شد. در مقابل، عمرو موسي دبيركل اتحاديه عرب تاسف خود را ازهمزماني اعدام صدام با عيد قربان ابراز داشت. همين موضع  را حامد كرزاي رئيس جمهور افغانستان نيز اتخاذ كرد. در ميان كشور هاي عربي و اسلامي تنها دولت كويت بود كه از اعدام صدام ابراز شادماني كرده و اعلام داشت كه صدام تقاص جنايت ها ي خود را پس داد. دولت اردن نيز كه روابط حسنه اي با صدام داشت و هم اكنون دختر صدام در اين كشور زندگي مي كند در اين خصوص به سكوت مطلق روي آورده و به گزارش خبرگزاري فرانسه تنها خبر اعدام صدام را بدون هيچ تفسيري پخش كرد.
*توضيح همشهري:در صفحه 10 امروز مطلبي با عنوان"صدام اعدام مي شود"درج شده كه قبل از اجراي حكم وي تهيه و چاپ شده است.]]>
</TEXT>
</DOC>
<DOC>
<DOCID>HAM2-851011-050</DOCID>
<DOCNO>HAM2-851011-050</DOCNO>
<ORIGINALFILE>/1385/851011/news/_kharj.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[نگاه
چو بد كردي مباش ايمن ز آفاتكاركردهاي صدام پس از مرگعزيز شاه محمدي]]>
</TITLE>
<TEXT>
<![CDATA[صدام حسين به دار مكافات آويخته شد. وي 24 سال بر عراق حكومت كرد كه حاصل آن يك جنگ 8 ساله با ايران، يك جنگ كوتاه و بسيار مخرب با كويت و بالاخره 12 سال تحريم كامل و انزواي شديد بين المللي بود. صدام همه اين نكبت و بدبختي براي ملت عراق را به بهانه حفظ كرامت عرب به بار آورد. البته صدام همان قدر به كرامت عرب پايبند بود كه به اسلام. صدام كه همواره دشمني راسخ خود را با اسلام و شعائر ديني پنهان نمي كرد، اما در شرايط دشوار تحريم هاي كامل بين المللي، از درج الله اكبر بر پرچم عراق دريغ نداشت.
صدام فقط با همسايگان عرب و غير عرب خود بد نبود، بلكه با مردم خود نيز خشن و نامهربان بود. صدام گرچه در جريان حمله به كويت 39 موشك به  تل آويو شليك كرد اما در سياست داخلي و خارجي شاگرد مكتب رژيم صهيونيستي بود.
رژيم صهيونيستي با سياست نبود فلسطيني ها يعني نبود فلسطين و نبود فلسطين يعني پايان مشكل نسل كشي سازمان  يافته  اي را بر ضد فلسطيني ها صورت مي دهد. صدام نيز به تاسي از همين روش، بر ضد مخالفان خود مرتكب نسل كشي مي شد. قتل عام شيعيان در جنوب عراق و قتل عام كردها در عمليات انفال و حتي خشكاندن چشمه هاي آب روستاهاي كردنشين فقط بخش فاش شده جنايات صدام بوده است. گرچه صدام به اتهام قتل 140 شيعه در روستاي الدجيل عراق محاكمه و محكوم شد اما خود وي به قوميت و مذهب قربانيان توجهي نداشت. صدام حتي در ارتكاب جنايات نسبت به خويشان و بستگان خود نيز ترديدي به خود راه نمي داد.
ملاك براي كشتن و نكشتن، قوم و مذهب و رابطه خويشاوندي و سابقه رفاقت نبود، بلكه ميزان اطاعت پذيري و نسبت قرباني با ميزان پذيرش صدام ملاك اصلي بود.
صدام همانگونه كه در سركوب مردم عراق از روش هاي اسرائيلي سركوب فلسطيني ها استفاده مي كرد، در جنگ تجاوزكارانه با ايران نيز با روش اسرائيلي -حمله هوايي برق آسا به فرودگاه ها- به ايران حمله كرد.
صدام خود را يك نظامي - سياستمدار توصيف مي كرد اما به واقع نه يك نظامي بود و نه يك سياستمدار. وي زورگيري بود كه اداره امور كشوري به نام عراق را در دست داشت.
آدمي مثل صدام در زماني در عراق حكومت مي كرد كه نداي دمكراسي و حقوق بشر آمريكايي و اروپايي گوش فلك را كر مي كرد و اين ممكن نبود الا اين كه صدام در خدمت منافع آمريكا و اروپا بود. صدام گر چه با شوروي قرارداد 20 ساله استراتژيك داشت اما اهداف آمريكا و اروپا را در منطقه تحقق مي بخشيد. نبايد در اين نكته ترديد كرد كه جنگ هاي تجاوزكارانه صدام بر ضد ايران و كويت، حضور نظامي آمريكا و انگليس را در منطقه توجيه كرد و كرامت عربي كه مدعاي صدام بود را از بين برد. اغراق نيست اگر گفته شود كه صدام براي مسلمانان و اعراب يك نقطه ضعف و يك لكه ننگ بود. نكته آنكه با دفن صدام آثار پديده صدام به اين زودي ها محو نمي شود. از زمان تاسيس عراق هيچ يك از رهبران اين كشور به مرگ طبيعي نمرده اند. صدام و حزب بعث بالغ بر چند دهه از ابزار خشونت استفاده كرده اند.
چنانكه مردم عراق در تعامل سياسي و اجتماعي راهي جز ابراز خشونت بلد نيستند. همين ناآراميهايي كه در عراق شاهد هستيم بركنار از مقاومت در برابر اشغال گران، بخشي نيز ناشي از تربيت سياسي دوره صدام است.
از طرف ديگر برخي رهبران عرب رياكارانه با ابرازتاسف از مرگ صدام، از مرگ صدام به عنوان يك dirty bomb استفاده مي كنند. اين دسته از رهبران عرب، اعدام صدام را مرادف با مرگ كرامت عرب و دسيسه عليه سني ها معرفي مي كنند. غرب براي مقابله با جهان اسلام، dirty bomb شيعه- سني را دامن مي زند و برخي رهبران عرب نيز با مويه بر جنازه صدام، آتش  بيار معركه شده اند.]]>
</TEXT>
</DOC>
<DOC>
<DOCID>HAM2-851011-051</DOCID>
<DOCNO>HAM2-851011-051</DOCNO>
<ORIGINALFILE>/1385/851011/news/_kharj.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان سياست]]>
</TITLE>
<TEXT>
<![CDATA[پيوستن بلغارستان و روماني به اتحاديه اروپا
گروه بين الملل - اتحاديه اروپا از امروز با پيوستن روماني و بلغارستان به اين اتحاديه داراي 27 عضوخواهد شد. اين 2 كشور كه داراي پايين ترين درآمد ناخالص ملي در اين اتحاديه هستند، مرزهاي اتحاديه را هم اكنون تا درياي سياه توسعه داده اند.
به گزارش شبكه اول تلويزيون آلمان، با پيوستن اين 2 كشور اكنون كشورهاي يوگسلاوي پيشين نيز اميدوارند هرچه زودتر به اين اتحاديه بپيوندند. تحويل ندادن چندين متهم جنگ هاي داخلي يوگسلاوي عامل اصلي تاخير در گفتگوهاي اين كشورها با اتحاديه اروپاست. تركيه كه از نخستين كشورهايي بود كه تقاضاي پيوستن به اتحاديه را دارد هنوز در پشت در هاي اروپا با مشكلاتي رو به روست.
نگراني پاكستان از برنامه هاي تروريستي
نيروهاي به اصطلاح جهادي
واحد مركزي خبر:  آزاد شدن نيروهاي جهادي در پاكستان، مبارزه با تروريسم را در اين كشور با مشكلات تازه اي رو به رو ساخته است.
به نوشته روزنامه ديلي  تلگراف نيروهاي مقابله با تروريسم در پاكستان براي رويارويي با موج تازه اقدامات خشونت بار به حال آماده باش درآمدند. مسئولان امنيتي پاكستان هشدار دادند، وضع امنيتي در اين كشور اكنون حساس تر از پيش از حملات 11 سپتامبر است.به گفته اين مسئولان به علت آزاد شدن دهها نفر از شبه نظاميان، اكنون مبارزه با گروه هاي تروريست بين المللي بسيار دشوار شده است. اين مسئولان گمان مي برند كه اين افراد در جنايات مختلفي چون توطئه ترور پرويز مشرف و حمله انتحاري عليه كنسولگري آمريكا در كراچي دخالت دارند.وزارت كشور پاكستان در يادداشتي رسمي به سازمانهاي مجري قانون در اين كشور اطلاع داد، اين شبه نظاميان با همكاري برخي گروه هاي تروريستي خطرناك خارجي، در صدد هستند با استفاده از بمب گذاران انتحاري، آمريكايي  ها و انگليسي ها و ديپلمات هاي اين كشور ها را هدف قرار دهند.
انفجار در اسپانيا
ايرنا: مقام هاي بلندپايه اسپانيا از وجود 2 قرباني احتمالي در انفجار روز شنبه سازمان جدايي طلبان باسك(اتا)در فرودگاه بين المللي مادريد خبر دادند.
خوسه لوييس رودريگز زاپاته رو نخست وزير اسپانيا در كنفرانس خبري با خبرنگاران، اين روز را يك روز دشوار، يك روز سخت و بسيار سخت براي اسپانيا توصيف كرد. نخست وزير اسپانيا با ابراز همدردي با مجروحان و حادثه ديدگان، حمله جدايي طلبان را كه فقط درد و رنج مي آفريند به شدت محكوم كرد و در اعتراض به آن، روند گفت وگو با اتا براي دستيابي به صلح را به حال تعليق درآورد.اتا كه پس از چهار دهه نبرد مسلحانه براي جدايي ايالت باسك از اسپانيا، دوم فروردين ماه گذشته اعلام آتش بس دائمي كرده بود، با انفجار روز شنبه خود، اين آتش بس را پس از?ماه لغو كرد.
چين به نوسازي ارتش ادامه مي دهد
ايسنا: چين اعلام كرد به منظور جلوگيري از هر گونه تلاش تايوان براي استقلال طلبي، به تقويت ارتش خود ادامه خواهد داد و در عين حال متعهد مي شود كه اين توسعه مسالمت آميز خواهد بود.به گزارش آسوشيتدپرس، در گزارش شوراي دولتي چين همچنين آمده است كه سياست دفاعي چين روي حفاظت از مرزها و آب ها، سركوب تروريسم و نوكردن تسليحات متمركز خواهد شد.ارتش  3‎/2 ميليون نفري چين كه بزرگترين ارتش جهان محسوب مي شود، هميشه به خاطر عدم صراحت و شفافيت درباره  ارتقاي خود، مورد انتقاد قرار گرفته است. بودجه  ارتش چين در سال   ،2006  3‎/35 ميليارد دلار گزارش شده است؛ اما تحليلگران معتقدند رقم واقعي بودجه ارتش چين بدون احتساب خريدهاي تسليحاتي و ديگر اقلام كليدي، چندين برابر اين رقم است.
يكي از اهداف كليدي كوتاه مدت پكن هميشه اتخاذ يك موضع قاطعانه عليه هر گونه تلاش تايوان براي استقلال طلبي بوده است و از اين رو صدها موشك را به سمت تايوان هدف گرفته است. پكن، جزيره خودمختار تايوان را بخشي از قلمرو و خاك خود مي داند.]]>
</TEXT>
</DOC>
<DOC>
<DOCID>HAM2-851011-052</DOCID>
<DOCNO>HAM2-851011-052</DOCNO>
<ORIGINALFILE>/1385/851011/news/_maref.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
<![CDATA[چگونگي استفاده از ليزر براي هدف يابي
نورهاي نظامي
عميد نمازي خواه]]>
</TITLE>
<TEXT>
<IMAGE>/1385/851011/news/008490.jpg</IMAGE>
<![CDATA[
ليزر در واقع حروف اول عبارت: light amplificatio by stimulatio emissio of radiatio به معناي تقويت نور به وسيله گسيل القايي تابش است.
كاربردهاي نظامي ليزر همواره رقم سنگيني را در توليد سيستم هاي ليزري به خود اختصاص داده است. يكي از مهمترين كاربردهايي كه امروزه در زمينه هاي نظامي وجود دارد فاصله ياب ليزري است. توانايي ليزر در تعيين موقعيت هدف با دقت بالا و سرعت بالا غير قابل انكار است. ليزرها به علت داشتن واگرايي كم بعد از طي مسافت زياد به عنوان فاصله ياب مورد استفاده قرار مي گيرند. اينك وضعيت به گونه اي است كه هر هواپيماي جنگي كه براي ضربه زدن به هدف هاي زميني از روش فرود و خيز استفاده مي كند، شانس زيادي به مصون ماندن در مقابل موشك هاي زمين به هواي، پيچيده پدافند موجود در اكثر نيروهاي مسلح دنيا ندارد. در اينجا مي خواهيم به طور ساده ساز و كار فاصله ياب ليزري و استفاده آن صحبت كنيم.
تكنولوژي نبرد مدرن تانك از جنگ جهاني دوم به اين طرف تا چنان حدي پيشرفت كرده است كه اينك راي بر كمال مطلوب براي تانك ها اختصاص اولين ضربه به خود و تخريب ماشين زرهي دشمن پيش از امكان واكنش آن است. بيشتر حملات آمريكايي ها در ويتنام شمالي با استفاده از سلاح هاي هدايت شده با ليزر صورت گرفت و كارايي آن بسيار خوب بود. در آن زمان از بمب هاي معمولي دست كاري شده كه با كلاهك هاي جستجوگر ليزري مجهز شده بود استفاده شد. اين توانايي اندازه گيري سريع و دقيق كه با جديت بسيار در دستگاه هاي مسافت ياب و هدف ياب مورد استفاده قرار مي گيرند، اكنون بر روي هواپيماهاي جنگي نظير هارير(harriers)و جگوار( jagvars of r.a.f(royal air craft force قرار ديده مي شوند.
ليزرهاي فاصله ياب معمولاً كاربرد نظامي دارند. اينك از ليزرها به عنوان ضدموشك و برد و هدايت اسلحه و... استفاده مي شود. هواپيماهاي جنگي براي مصون ماندن از پدافندهاي مجهز به ليزر بايد در ارتفاع كم و با سرعت زياد حركت كنند، لذا خلبان ممكن است فقط چند ثانيه براي پيدا كردن هدف، نشانه گيري و انداختن مهمات خود وقت داشته باشد. با يك ليزر خوب اين كار مي تواند تقريباً به طور آني با اندازه گيري فاصله زماني بين روشن كردن ليزر و آشكار ساختن تابش برگشتي پراكنده از هدف انجام گيرد. بنابراين حتي در سرعت هاي خيلي زياد هواپيماهاي مدرن، اگر ليزر به خوبي خنك سازي شود اندازه گيري فاصله مي تواند 10 تا 20 بار در ثانيه انجام شود.بنابراين آخرين اطلاعات را به مقدار كافي در اختيار خلبان يا كامپيوتر قرار مي دهند.
طرز كار فاصله ياب ليزري براساس همان اصولي است كه در رادارهاي معمولي به كار مي رود. يك تپ ليزري yag و يا co2 به هدفي كه نشانه روي شده است ارسال مي شود. پس تپ ارسالي به هدف خورده باز مي گردد و سپس توسط يك سيستم مناسب گيرنده نوري آشكار مي شود. فاصله مورد نظر با تعيين مدت زماني كه طول مي كشد تا تپ ارسالي مسير رفت و برگشت را طي كند، به دست مي آيد. طرح كلي يك فاصله ياب d: yag متشكل از فرستنده(ليزر)، گيرنده و دوربين است. پس با ارسال تپ ارسالي به هدف، نور پراكنده شده از هدف توسط عدسي هاي l1 و l2 روي يك آشكار ساز تمركز يافته و يك سيگنال الكتريكي حاصل مي شود. اگر لحظه t0 تپ ليزري از سيستم به سمت هدف ارسال شود و سيگنال بازگشتي در لحظه t1 آشكار شود، با توجه به اينكه نور با سرعت c در مدت زمان t1 - t0 فاصله x 2(رفت و بازگشت سيگنال)را پيموده است، فاصله x بدست مي آيد:
x =(1/2)c(t1 - t0)0
مشاهده مي شود كه دقت در تعيين فاصله به دقت در تعيين زمان بستگي دارد.در سيستم هاي نظامي با شمارش نوسان هاي يك بلوركوارتز در مدت زمان t1 - t0 فاصله مورد نظر به صورت عددي روي دستگاه ظاهر مي شود.
ليزر مزاياي بسيار و البته معايبي هم دارد.
وزن سبك دستگاه و قيمت و پيچيدگي بسيار كمتر آن نسبت به رادارهاي عادي و قدرت كاري دستگاه در شرايط نه چندان مساعد(حتي وقتي هدف در بالاي سطح آب و يا روي زمين در حال حركت باشد)از مزاياي آن و معايبي چون اشكال فاصله ياب ليزري در آن است كه كاربرد دستگاه متضمن ديد مستقيم است و باريكه ليزر در شرايط نامساعد به شدت در محيط جذب مي شود. فاصله ياب هايي كه با برد تقريباً 15km به كار برده مي شوند عبارتند از:
- فاصله ياب هاي دستي با برد ماكزيمم 10km و دقت كمتر از 10m.
- فاصله ياب هايي كه روي تانك سوارند.
- فاصله ياب هاي ضد هوايي.
يكي ازكاربرد هاي تكنولوژيك ليزر
يك مثال بسيار عالي از كاربرد تكنولوژي ليزر در فن استفاده از دستگاه هاي الكتريكي و خودكار در هوانوردي نظامي ال. ار. تي. اس(مسافت ياب و هدف ماركدار ياب ليزري)laser rager marked target seeker است كه به آر. ا. اف(نيروي هوايي سلطنتي)توسط شركت فرانتي(ferrati limited)ساخته مي شود. اين سيستم داراي يك خاصيت خيلي مهم و اضافي است و آن اينكه هدفي مانند تانك، خودرو يا ساختمان مي تواند توسط سربازي در زمين با يك ليزر نئوديميوم و يك دوربين دو چشمي مستقر در يك جعبه قابل حمل كه نشانگذار زمين نام دارد، مشخص شود.
با نگاه كردن در چشمي، سرباز يك تصوير بزرگ شده از محل را كه روي آن مجموعه اي از خطوط متعامد بر هم نصب شده است و مشخص كننده دقيق نقطه اي است كه ليزر بر روي آن هدف گيري مي شود، مي بيند. البته خود خال ليزري نامريي است. در هواپيما سكويي وجود دارد كه نسبت به چرخش پايدار است و بر روي آن تلسكوپ منعكس كننده اي نصب شده است كه از پنجره اي در نوك هواپيما به بيرون سمت گيري شده است. تلسكوپ ، نور ليزري پراكنده شده(باز گشته)از علامت گذار زميني را از طريق هدف دريافت مي كند. در تلسكوپ يك آشكار ساز ويژه كه بسيار حساس است قرار دارد و علامات حاصل از آن در نشانه گيري مستقيم تلسكوپ به روي هدف مورد استفاده قرار مي گيرند.
بدين ترتيب با مركزي كردن تصوير هدف، تلسكوپ نشانه گيري هدف را بدون توجه به حركت هدف يا هواپيما ادامه مي دهد. حال هم محور با سيستم جستجوگر در هواپيما ، يك بردياب ليزري مجهز به يك ليزر نئوديميوم خنك شده با آب - گليكول وجود دارد كه به محض پيدا شدن هدف توسط جستجوگر به طور خودكار روشن مي شود و بدون وقفه برد و موضع لحظه اي هدف را بررسي و به كامپيوتر متصل به سلاح كه در خارج هواپيما قرار دارد، اطلاع مي دهد. يك صفحه علايم در بالاي سر خلبان براي نشان دادن موضع هدف قرار دارد و دستگيره هايي براي تشكيل اسلحه نصب شده اند. بدين ترتيب خلبان مي تواند براي انجام مأموريت رزمي عليه علامت در صفحه علايم پرواز كند و اصلاً نيازي به ديدن هدف اصلي در پشت علامت نيست.
در اينكه در چند سال آينده پيشرفت زيادي در هدف گيري سلاح ها و شليك آنها با استفاده از ليزر انجام خواهد گرفت، ترديدي وجود ندارد. در حال حاضر بر همگان معلوم است كه رده هاي توپخانه هدايت شده با ليزر بطور موفقيت آميزي به نمايش گذارده شده اند و دليلي ندارد كه هدايت ليزري در زماني كوتاه و به طور حتي نيمه فعال در بيشتر انواع ساز و برگ جنگي به كار برده نشود.]]>
</TEXT>
</DOC>
<DOC>
<DOCID>HAM2-851011-053</DOCID>
<DOCNO>HAM2-851011-053</DOCNO>
<ORIGINALFILE>/1385/851011/news/_maref.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
<![CDATA[مرور
ميمون آوازه خوان]]>
</TITLE>
<TEXT>
<IMAGE>/1385/851011/news/008556.jpg</IMAGE>
<![CDATA[
گروه علمي فرهنگي- نوعي از ميمون ها موسوم به گيبون سفيد دست در صورت مشاهده حيوانات شكارچي، خود را به شكارچي نزديك كرده و شروع به خواندن آوازهايي خاص مي كند كه احتمالا براي هشدار به ساير ميمونها و نيز نااميد كردن حيوان شكارچي است. پيش از اين نمونه هاي قابل توجهي از توليد صدا در ميان ميمونها براي ارتباط با ساير اعضاي گروه و به ويژه براي آگاه كردن آنها از وجود خطر، مشاهده شده است. به طور مثال، نوعي از ميمون ها موسوم به ميمون هاي وروت vervet در صورت مشاهده شكارچياني نظير عقاب در آسمان، شروع به خواندن نوعي خاص از آواز مي كند كه همنوعانشان با شنيدن آن آوازهاي خاص از وجود خطر در آسمان آگاه مي شوند و به آسمان نگاه مي كنند و همين ميمون ها در صورت مشاهده خطر روي زمين، آوازهاي ديگري مي خوانند كه همنوعانشان با شنيدن آن آوازها از وجود شكارچي روي زمين آگاه مي شوند و به زمين نگاه مي كنند.
به گفته كلاوس سوبربوهلر زيست شناس دانشگاه سنت اندروز در اسكاتلند، گيبون ها هر روز صبح آوازهاي بلندي مي خواندند كه از كيلومترها دورتر در جنگل شنيده مي شود اما همواره اين سوال وجود داشته است كه آيا گيبون ها كه در مقايسه با ميمونهاي وروت به انسانها نزديك ترند نيز در صورت مشاهده خطر همنوعان خود را با صدا آگاه مي كنند يا خير. سوبربوهلر و همكارانش بدين منظور در پارك ملي خائوياي در تايلند به مشاهده رفتار اين ميمونها پرداختند و با مجسمه هايي مشابه حيوانات شكارچي، رفتار آنها را در هنگام مواجهه با شكارچيان بررسي كردند.
نتايج اين مطالعه نشان داد اين ميمون ها كه اغلب عمر خود را در ارتفاعات?? متر تا?? متري درختان زندگي مي كنند، با مشاهده شكارچيان روي زمين، در رفتاري عجيب از درخت پايين آمده و تا فاصله حتي?/? متري شكارچي بدان نزديك مي شوند و با صداي بلند شروع به خواندن آوازهايي خاص مي كنند. به گفته سوبربوهلر، ميمونهاي گيبون احتمالا با اين رفتار سعي مي كنند از يك سو به حيوان شكارچي نشان بدهند كه حضور او شناسايي شده و ديگر نمي تواند ميمونها را غافلگير و شكار كند تا با اين روش شكارچي از شكار ميمونها نااميد و منصرف شود و از سوي ديگر با اين روش به ساير همنوعان خود در زمينه وجود شكارچي روي زمين هشدار مي دهند. بررسي هاي اين محققان همچنين نشان داد كه آوازهاي هشداردهنده اين ميمونها غالبا شامل هفت كلمه متمايز شامل وا، هو، و وائو است كه تمامي آوازهاي آنها با استفاده از همين كلمات مشخص ساخته مي شود و اين نخستين باري است كه چنين ارتباط صوتي پيشرفته اي در موجودات زنده به جز انسانها شناسايي شده است. سوبربوهلر گفت دلايل متعددي وجود دارد كه نشان مي دهند تكلم در انسانها در پي تكامل ارتباطات صوتي ميمون ها ايجاد شده است.]]>
</TEXT>
</DOC>
<DOC>
<DOCID>HAM2-851011-054</DOCID>
<DOCNO>HAM2-851011-054</DOCNO>
<ORIGINALFILE>/1385/851011/news/_maref.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی.معارف</CAT>
<CAT xml:lang="en">Social.Religion</CAT>
<TITLE>
<![CDATA[خبر]]>
</TITLE>
<TEXT>
<![CDATA[ثبت نشريه پزشكي باروري و ناباروري در نمايه بين المللي
گروه علمي فرهنگي- فصلنامه علميپژوهشي باروري و ناباروري پژوهشكده فناوري هاي نوين علوم پزشكي جهاددانشگاهيابن سينا، در ايندكس بين المللcab abstractsباiss:1726 -7536به ثبت رسيد.
به گزارش روابط عمومي پژوهشكده فناوري هاي نوين علوم پزشكي جهاد دانشگاهيابن سينا، بانك اطلاعات مقالات cab abstracts كه در سال 1913 تأسيس شده است، بيش از 90سال سابقه فعاليت دارد و به عنوان يكي از منابع پيشرو در زمينه علوم، در سطح بين المللي شناخته شده است. امتياز عضويت در اين نمايه از نظر كميسيون نشريات علوم پزشكي وزارت بهداشت، درمان و آموزش پزشكي150امتياز است.
فصلنامه پزشكي باروري و ناباروري كه داراي رتبه علميپژوهشي از كميسيون نشريات علوم پزشكي كشور است، با هدف گسترش نتايج مطالعات محققان و متخصصان، ارتقاي سطح علمي كشور و ايجاد ارتباط بين پژوهشگران و انديشمندان منتشر مي شود و مقالاتي را در زمينه هاي علوم پايه باروري و ناباروري(بيولوژي سلولي و مولكولي، ژنتيك، بيوتكنولوژي، جنين شناسي و...)علوم باليني(زنان وزايمان،  غدد درون ريز، آندرولوژي، عفوني)و اپيدميولوژي و روش هاي تشخيص و درمان ناباروري منتشر مي كند.
همچنين ساير موضوعات مرتبط با توليد مثل و ناباروري از قبيل مسائل روان شناختي، جامعه شناختي، فقهي، حقوقي آن نيز در نشريه مذكور، به چاپ مي رسد. علاقمندان مي توانند جهت مشاهده متن كامل مقالات فصلنامه باروري و ناباروري در فرمتpdf نشاني اينترنتي www.jri.ir مراجعه كنند.
گارانتي يك ساله براي xbox
شركت مايكروسافت به منظور جلب نظر مشتريان و رقابت بيشتر با حريفان خود، زمان گارانتي كنسول بازي xbox را از 90روز به يك سال افزايش داد تا مشتريان آرامش خاطر بيشتري داشته باشند. در حال حاضر رقباي مايكروسافت در كنسولهاي بازي يعني ps3 شركت سوني و wii شركت نينتندو است كه هر كدام داراي يك سال گارانتي هستند.
پاييز امسال، خبري مبني بر ايراد در كنسولهاي مايكروسافت منتشر گرديد و افرادي كه قصد ارتقاي اتوماتيك از طريق سايت را داشتند، با مشكل مواجه شده و مجبور به تعمير سيستم خود شدند. بنابراين بسياري از كاربران مجبور به پرداخت هزينه براي اين منظور شدند كه مايكروسافت اعلام كرده تمام كساني كه زودتر از يك سال، هزينه اي براي xbox خود پرداخته اند، مي توانند با ارسال فاكتور آن، هزينه هاي پرداخت شده را دريافت كنند. سهام مايكروسافت در پايان هفته گذشته با 27سنت كاهش به 71/29دلار رسيد. اصولاً در چنين مواقعي، شركت ها با ارائه سرويس هاي اين چنيني، قصد متعادل كردن بازار و برگرداندن سهام به حالت عادي را دارند.
عبدالرضا اميني]]>
</TEXT>
</DOC>
<DOC>
<DOCID>HAM2-851011-055</DOCID>
<DOCNO>HAM2-851011-055</DOCNO>
<ORIGINALFILE>/1385/851011/news/_shari.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[با افتتاح اولين فروشگاه مجازي در كشور
خريد از شهرونداينترنتي مي شود]]>
</TITLE>
<TEXT>
<IMAGE>/1385/851011/news/008559.jpg</IMAGE>
<IMAGE>/1385/851011/news/008598.jpg</IMAGE>
<![CDATA[
گروه شهري- ظرف 10 روز آينده فروشگاه مجازي شهروند با شماره تلفن 4884 به صورت پايلوت در منطقه 2 و 5 شهرداري تهران راه اندازي خواهد شد.
به گزارش همشهري براي فروش مجازي در فروشگاههاي شهروند تمامي زمينه هاي سخت افزاري و نرم افزاري آماده شده است و سيستم تحويل كالا در منزل نيز در حال تكميل شدن است و چون اين كار با هدف كاهش سفرهاي درون شهري و كاهش ترافيك شهر تهران است، تلاش مي شود كه پول خدمات ارائه شده از طريق اين سامانه، از شهروندان گرفته نشود.
بنابراين گزارش، در طرح فروش مجازي، فروشگاهي موجود نيست بلكه شهروندان با تماس از راه دور اجناس خود را تهيه مي كنند. روش كار بدين گونه است كه بعد از تماس شهروندان با اين فروشگاهها، ليست اجناس درخواستي شهروندان با توجه به محل زندگي آنها، به نزديكترين فروشگاه شهروند اعلام مي شود تا اجناس مورد درخواست بدون صرف هزينه به سرعت به در منزل متقاضيان ارسال شود.
اين گزارش مي افزايد كه بخش فروش الكترونيكي شهروند نيز به زودي آغاز به كار خواهد كرد. شهروندان تهراني از طريق سايت فروش اينترنتي شهروند به آدرس www.shahrvad.ir مي توانند با توجه به محل سكونت خود و محدوده جغرافيايي هر فروشگاه اقدام به خريد كالاهاي فروشگاههاي شهروند كنند. فاز اول،  فروش اينترنتي شهروند با فروش اقلام كادويي شروع به كار خواهد كرد و در فاز دوم اين اقلام مرحله به مرحله افزايش خواهد يافت. سايت فروش الكترونيكي شهروند يكي از بزرگترين سايتهاي اينترنتي در ايران خواهد بود و مشتريان مي توانند در آن از راههاي مختلف اقدام به پرداخت وجه نمايند.
از سوي ديگر مسعود كرباسيان معاون خدمات شهري شهرداري تهران روز شنبه در حاشيه مراسم افتتاح فروشگاه شهروند مترو در ايستگاه صادقيه گفت: عمليات عمراني فاز اول شهر آفتاب در جنوب شهر تهران آغاز شده است و به زودي كلنگ آن رسماً زده خواهد شد.وي همچنين در مراسم بهره برداري از فروشگاه شهروند مترو گفت كه قطعاً نمايشگاه كتاب سال آينده در مكان فعلي آن برگزار نخواهد شد و احتمال داد سال آينده نمايشگاه كتاب در استاديوم آزادي برگزار شود.
كرباسيان اظهار داشت: چنانچه مسئولين برگزار كننده نمايشگاه نياز به ارائه خدمات از سوي شهرداري داشته باشند شهرداري تهران حتماً به آنها كمك خواهد داد.معاون خدمات شهري شهرداري تهران با اظهار اين نكته كه قيمتها در فروشگاه شهروند تحت كنترل است گفت: امسال قيمت ها در شهروند فقط 10 درصد افزايش يافته است، در صورتي كه قيمت ها در بيرون حدود 15 درصد افزايش يافته است.]]>
</TEXT>
</DOC>
<DOC>
<DOCID>HAM2-851011-056</DOCID>
<DOCNO>HAM2-851011-056</DOCNO>
<ORIGINALFILE>/1385/851011/news/_shari.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بررسي حريم شهر در پايگاه دانش مديريت شهري]]>
</TITLE>
<TEXT>
<![CDATA[گروه شهرييازدهمين نشست پايگاه مديريت دانش شهري، با عنوان حريم تهران از منظر مديريت و برنامه ريزي شهري برگزار خواهد شد. به گزارش خبرنگار همشهري، پايگاه مديريت شهري در روز سه شنبه 12 دي ماه يازدهمين نشست از سلسله نشست هاي خود را برگزار خواهد كرد كه در آن حريم تهران از منظر مديريت و برنامه ريزي شهري مورد مطالعه قرار خواهد گرفت.در اين نشست كه در ساعت 14 روز سه شنبه برگزار خواهد شد، ويژگي هاي اجتماعي، اقتصادي، حقوقي و قضايي حريم شهر تهران، اسكان غيررسمي و مسأله مديريت حريم شهر تهران و طرح جامع و رهيافت هاي مواجهه با حريم شهر تهران به عنوان محورهاي اصلي مورد توجه قرار خواهد گرفت.
اين نشست در مجموعه فرهنگي ورشو، واقع در خيابان ورشو با حضور كارشناسان و صاحب نظران برگزار خواهد شد.]]>
</TEXT>
</DOC>
<DOC>
<DOCID>HAM2-851011-057</DOCID>
<DOCNO>HAM2-851011-057</DOCNO>
<ORIGINALFILE>/1385/851011/news/_shari.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[سهم اتوبوس هاي شركت واحد در آلودگي هواي تهران 2 درصد است]]>
</TITLE>
<TEXT>
<![CDATA[مهر: معاون هماهنگي امور عمراني وزارت كشور گفت: به رغم اظهار نظرهاي گوناگوني كه در خصوص سهم اتوبوس ها در آلودگي هواي تهران عنوان مي شود، تنها 2 درصد آلودگي هوا در پايتخت توسط اتوبوس هاي شركت واحد صورت مي گيرد. سيد مهدي هاشمي اظهار داشت: 78 درصد آلودگي تهران به واسطه حضور خودروهاست و 20 درصد حمل و نقل در تهران توسط وسائل نقليه عمومي صورت مي گيرد كه سهم اتوبوس ها در اين ميان تنها 2 درصد خواهد شد.
وي خاطرنشان كرد: در سال هاي اخير در راستاي افزايش تعداد اتوبوس ها و نيز ارتقاء كيفيت آنها تلاش هاي متعددي صورت گرفته كه واگذاري بخشي از اتوبوس ها به بخش خصوصي در همين راستاست.
رئيس سازمان شهرداري ها و دهياري هاي كشور افزود: هم اكنون 6 هزار اتوبوس در تهران در بخش حمل و نقل عمومي مشغول هستند كه بايد تعداد آنها به 10 هزار دستگاه برسد.وي خاطرنشان كرد: بر اساس پيش بيني هاي صورت گرفته تا پايان برنامه چهارم 10 هزار و 500 دستگاه اتوبوس در تهران فعال خواهد شد كه هم اكنون بخشي از آنها تحويل شده اند.]]>
</TEXT>
</DOC>
<DOC>
<DOCID>HAM2-851011-058</DOCID>
<DOCNO>HAM2-851011-058</DOCNO>
<ORIGINALFILE>/1385/851011/news/_shari.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[درختان خيابان وليعصر در كميته ويژه]]>
</TITLE>
<TEXT>
<![CDATA[مهر: درختان خيابان وليعصر از نظر نگهداري با شرايط بحراني روبرو هستند. به همين دليل گروه تخصصي ويژه اي زير نظر مستقيم شهردار تهران در حال بررسي راهكارهاي حفظ و حراست از اين درختان هستند.
پزشكي راد، مشاور شهردار تهران در امور فضاي سبز با اشاره به اينكه اتاق فكري در اين زمينه تأسيس شده تا راهكارهاي موجود جهت حفظ درختان خيابان وليعصر را بررسي كند، گفت: اين گروه به هيچ وجه كار اجرايي انجام نمي دهد و تنها كارهاي كارشناسي را به مسئولان ارائه مي دهد.
وي با اعلام اينكه سازمان پارك ها در اين زمينه برنامه خاصي نداشته است تأكيد كرد: راهكارهاي ارائه شده در گذشته علمي نبوده اند و در اين زمينه بايد افراد متخصص نظردهي كنند.
پزشكي راد، روش هاي پيش بيني شده جهت حفظ درختان خيابان وليعصر را جايگزيني اين درختان در صورت زنده نبودن درخت عنوان كرد و افزود:  در درجه اول بايد در جهت حفظ اين درختان كه ساليان سال قدمت دارند و جزئي از هويت اين خيابان را تشكيل مي دهند تلاش كرد.
مشاور شهردار تهران در امور فضاي سبز، نصب داربست در كنار درختان جهت از بين بردن احتمال سقوط آنها را از ديگر راهكارهاي حفظ درختان وليعصر عنوان كرد.]]>
</TEXT>
</DOC>
<DOC>
<DOCID>HAM2-851011-059</DOCID>
<DOCNO>HAM2-851011-059</DOCNO>
<ORIGINALFILE>/1385/851011/news/_shari.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[نصب نماي شيشه اي برج ميلاد در اواخر دي]]>
</TITLE>
<TEXT>
<![CDATA[گروه شهري- عمليات نصب نماي شيشه اي برج ميلاد اواخر دي ماه آغاز خواهد شد.
به گزارش خبرنگار همشهري، پس از پايان عمليات ساخت و نصب دكل آنتن و همزمان با اجراي ريل گذاري آسانسورهاي شش گانه برج ميلاد نماي شيشه اي سازه رأس برج ميلاد در اواخر دي ماه نصب خواهد شد.
از سويي عمليات احداث لابي هتل در پايه برج همچنان ادامه دارد و پس از تكميل سقف طبقه سوم، هم اكنون كار ساخت طبقه چهارم لابي نيز در حال انجام است.
برپايه اين گزارش، تمامي قطعات آسانسورهاي برج وارد شده است و پس از ريل گذاري، آسانسورهاي شش گانه شيشه  اي برج نصب خواهد شد. اين آسانسورها كه هر كدام ظرفيت حمل بيست سرنشين را دارد، با سرعت 7 متر بر ثانيه حركت خواهند كرد. به غير از اين آسانسورها،  برج ميلاد 6 آسانسور و شش پله برقي نيز خواهد داشت كه اين آسانسورها به منظور ارائه خدمات پشتيباني مورد استفاده قرار خواهند گرفت. همچنين پله برقي ها نيز در قسمت لابي  برج مورد بهره برداري قرار خواهد گرفت.
عمليات ساخت برج ميلاد در مهرماه سال آينده به پايان خواهد رسيد و پس از استقرار شركت هاي بهره بردار طي چند ماه به منظور استفاده شهروندان تهراني و عموم مردم رسماً به بهره برداري خواهد رسيد.]]>
</TEXT>
</DOC>
<DOC>
<DOCID>HAM2-851011-060</DOCID>
<DOCNO>HAM2-851011-060</DOCNO>
<ORIGINALFILE>/1385/851011/news/_shari.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[بهره برداري از 60 بوستان در تهران تا پايان سال]]>
</TITLE>
<TEXT>
<![CDATA[گروه شهري- تا پايان سال جاري 60 پارك محله اي، منطقه اي و فرا منطقه اي به منظور گسترش فضاي سبز شهر تهران احداث و به بهره برداري خواهد رسيد.
علي محمد مختاري مدير عامل سازمان پاركها و فضاي سبز شهر تهران ضمن بيان اين مطلب اظهار داشت: احداث 150 پارك محله اي، منطقه اي و فرا منطقه اي در سال 85 در دستور كار سازمان پاركها و فضاي سبز شهر تهران قرار داشته است كه تاكنون 90 پارك در پايتخت افتتاح و به بهره برداري رسيده است.
وي افزود: اكثر پاركها و بوستانهاي محله اي و منطقه اي براساس طرح جهادي 137 احداث شده و در تمام مناطق 22 گانه شهر تهران چند پارك جديد به بهره برداري رسيده است. وي تصريح كرد: براساس طرح هاي كوتاه مدت و بلند مدت سازمان پاركها و فضاي سبز بايد در كوتاه ترين زمان ممكن سرانه فضاي سبز براي شهروندان تهراني به استانداردهاي جهاني برسد زيرا يكي از راهكارهاي كاهش آلودگي هوا افزايش فضاي سبز است.
مدير عامل سازمان پاركها و فضاي سبز شهر تهران ضمن بيان آنكه ميزان سرانه فضاي سبز در مناطق مختلف شهر متفاوت است گفت: تراكم جمعيت، آلودگي هوا و موقعيت جغرافيايي هر منطقه در ميزان سرانه فضاي سبز آن منطقه نقش دارد و براساس اين عوامل گسترش فضاي سبز مناطق 22 گانه شهر تهران در دستور كار اين سازمان قرار گرفته است.]]>
</TEXT>
</DOC>
<DOC>
<DOCID>HAM2-851011-061</DOCID>
<DOCNO>HAM2-851011-061</DOCNO>
<ORIGINALFILE>/1385/851011/news/_shari.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[برنامه هاي فرهنگي شهرداري تهران، با عنوان از عيد قربان تا غدير خم تشريح شد
برگزاري جشن بزرگ ولايت در مصلي،افتتاح پرديس سينمايي تماشا]]>
</TITLE>
<TEXT>
<![CDATA[ايسنا: مديركل امور فرهنگي معاونت اجتماعي شهرداري تهران، برنامه هاي جشن بزرگ عيد سعيد قربان تا غديرخم را تشريح كرد.
مجيد جوزاني با اشاره به اين كه با نور افشاني شهر تهران از ساعت 18 روز شنبه جشن هاي عيد سعيد قربان تا غدير خم آغاز  شد، افزود: ستاد بزرگداشت هفته ولايت در كليه شركتها و سازمان هاي شهرداري فعال شده است.
وي افزود: علاوه بر آذين بندي ميادين اصلي و سردرب سازمانهاي شهرداري و همچنين اعلام پيام تبريك در تلويزيونهاي شهري، همايش بزرگ سادات در مهديه تهران صبح روز عيد غدير خم برگزار مي شود.
مديركل امور فرهنگي معاونت اجتماعي شهرداري تهران برگزاري جشن هاي محلي در 370 محله تهران، ديد و بازديد از سادات، تكريم سادات بي سرپرست، برگزاري مسابقات ورزشي ــ فرهنگي را از جمله برنامه هاي جشن عيد قربان تا غدير بيان كرد و افزود: هدايايي به عنوان سبد كالا به زنان سادات  سرپرست خانوار اهدا مي شود و در مساجد،  خانه هاي قرآن و بسياري از مراكز فرهنگي، مسابقات و نمايشگاههاي مختلف خوشنويسي و نقاشي برگزار مي شود.
به گفته جوزاني، همزمان با عيد غدير خم، سالن پرديس سينمايي تماشا كه يكي از مجهزترين سالنهاست در يافت آباد به بهره برداري مي رسد. وي از افتتاح تعدادي خانه اسباب بازي خبر داد و گفت: همچنين براي اولين بار اجراي نمايش آييني عيد قربان و عيد غدير خم در فضاي باز محلات از جمله شبيه خواني، سرنا و كرنا نوازي، مناجات و....، به مدت يك هفته در بسياري از محله هاي تهران اجرا مي شود.
جوزاني افزود: علاوه بر جشنهاي متنوع فرهنگي محلي در 22 منطقه تهران، جشن بزرگ ولايت در مصلاي تهران بعد از ظهر عيد غدير خم برگزار مي شود و در كنار اين جشن محصولات فرهنگي زنان سرپرست خانوار به فروش مي رسد.
مدير كل امور فرهنگي معاونت اجتماعي شهرداري تهران برگزاري اردوهاي زيارتي، افتتاح پروژه ها و ايستگاههاي فرهنگي، دعا و نيايش، مسابقات ورزشي ــ فرهنگي، همايش، نشست، سمينار، شب شعر، و... را از جمله ديگر سرفصلهاي جشن عيد قربان تا غدير خم بيان و اظهار كرد: همچنين در هفته ولايت، كلنگ احداث مجتمع بزرگ فرهنگي ــ هنري در انبار نفت بر زمين مي خورد.
وي يادآور شد: براي برگزاري اين جشنها از مشاركت مردم و معتمدين 370 محله استفاده شده است.]]>
</TEXT>
</DOC>
<DOC>
<DOCID>HAM2-851011-062</DOCID>
<DOCNO>HAM2-851011-062</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ايران خواستار رسيدگي به تمامي جنايات صدام شد]]>
</TITLE>
<TEXT>
<![CDATA[گروه سياسي- مقامات سياسي و قضائي جمهوري اسلامي ايران خواستار ادامه  يافتن روند رسيدگي به پرونده جنايات صدام و همدستان وي بر ضد ايران در دادگاه بررسي كننده اتهامات وي و همدستانش شدند.
پس از آن كه وزارت امور خارجه در واكنش به اعدام صدام كه تنها به دليل جنايات وي در روستاي الدجيل اجرا گرديد خواستار رسيدگي به جنايات صدام در تجاوز به خاك ايران و ديگر كشورهاي منطقه شد. روز گذشته مقامات قضائي ايران و همچنين نمايندگان مجلس شوراي اسلامي،  تأكيد كردند بررسي پرونده صدام در مورد ايران بايد ادامه پيدا كند. سخنگوي وزارت خارجه ضمن تأكيد بر اين نكته تصريح كرده بود: مجازات جنايتكاران نبايد دستاويز بدخواهان قرار گرفته و منجر به سوءاستفاده و بروز حساسيت هاي مذهبي و اختلافات فرقه اي شود.]]>
</TEXT>
</DOC>
<DOC>
<DOCID>HAM2-851011-063</DOCID>
<DOCNO>HAM2-851011-063</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[غرب وارد ميدان هاي خطرناك نشود]]>
</TITLE>
<TEXT>
<![CDATA[گروه سياسي - رئيس مجمع تشخيص مصلحت نظام با تأكيد بر اين كه ايران در مقابل فشارها تسليم نمي شود، از طرف هاي مقابل ايران در پرونده هسته اي خواست تا عجله نكنند و وارد ميدان هاي خطرناك نشوند.
آيت الله اكبر هاشمي رفسنجاني صبح ديروز در خطبه دوم نماز عيد سعيد قربان، با اشاره به قطعنامه ضدايراني شوراي امنيت گفت: فعاليت هسته اي ايران صلح آميز است و در چارچوب قوانين بين المللي انجام مي شود. خطيب نماز عيد قربان افزود: كيفيت برنامه هسته اي ما براي همه روشن است و بارها از سوي جمهوري اسلامي ايران اعلام شده كه آماده است از طريق مذاكره ابهامات موجود را برطرف كند. رئيس مجمع تشخيص مصلحت نظام با بيان اينكه در فعاليتهاي هسته اي ايران هيچ ابهامي وجود ندارد، خاطرنشان كرد: كساني كه مخالف اين فعاليت هستند سبب بروز ابهام مي شوند كه نتيجه اين تفكرات آنان صدور قطعنامه شوراي امنيت عليه ايران است.
وي با بيان اين كه پيداست كه بهانه جويي است و براي آينده برنامه دارند، گفت: اين مسئله به آساني نيست كه آنها فكر كنند كشوري مثل ايران را تحريم يا فشار را بر آن زياد مي كنند و ايران تسليم مي شود.
هاشمي رفسنجاني ادامه داد: به همين علت آنان بايد عاقلانه عمل كنند و كار خطرناكي نكنند، ضمن آنكه مسئولان ما نيز بايد با سعه صدر مسايل موجود را حل و فصل نمايند. وي اعدام صدام ديكتاتور عراق را نمونه بارز تحقق وعده الهي خواند و گفت: حوادث عراق و آنچه كه تا به امروز در اين كشور گذشت نشاندهنده عدالت الهي و تحقق سوره فجر است كه خداوند در اين سوره وعده مشخصي داده اند.]]>
</TEXT>
</DOC>
<DOC>
<DOCID>HAM2-851011-064</DOCID>
<DOCNO>HAM2-851011-064</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[طالباني در گفتگو با احمدي نژاد:
نگران بوديم آمريكايي ها صدام را نجات دهند]]>
</TITLE>
<TEXT>
<![CDATA[مهر: محمود احمدي نژاد رئيس جمهور عصر شنبه در گفتگوي تلفني با جلال طالباني رئيس جمهور عراق، عيد سعيد قربان را به وي، دولت و ملت عراق تبريك گفت و براي دولت و ملت برادر عراق سعادت و موفقيت آرزو كرد.
رئيس جمهور در اين گفتگوي تلفني همچنين با بيان اينكه صدام جنايت هاي زيادي را به گور برد و از افشاي آنها جلوگيري كرد، گفت: بزودي تاريخ ابعاد مختلف جنايات اين ديكتاتور عليه ملت عراق و ملت هاي منطقه را مشخص خواهد كرد. جلال طالباني رئيس جمهور عراق نيز در اين گفتگو ضمن تبريك متقابل عيد قربان به رئيس جمهور، دولت و ملت ايران خاطرنشان كرد: اميدوارم با اعدام صدام ديكتاتور و جلاد عراق زمينه تسريع در بازسازي و تأمين امنيت عراق فراهم شود.
رئيس جمهور عراق درباره اجراي حكم اعدام صدام گفت: نگراني اين بود كه برخي با همكاري آمريكائيها صدام را از مجازات فراري بدهند و عليه ملت عراق توطئه كنند.]]>
</TEXT>
</DOC>
<DOC>
<DOCID>HAM2-851011-065</DOCID>
<DOCNO>HAM2-851011-065</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[رهبر معظم انقلاب:
كريمي راد از مسئولان خدوم و مؤمن بود]]>
</TITLE>
<TEXT>
<![CDATA[گروه سياسي - در پي درگذشت جمال كريمي راد سخنگوي قوه قضائيه و وزير دادگستري حضرت آيت الله خامنه اي پيام تسليتي صادر فرمودند.
متن پيام رهبر معظم انقلاب به اين شرح است:
درگذشت تأسفبار مرحوم مغفور آقاي جمال كريمي راد سخنگوي قوه قضائيه و وزير دادگستري را به خانواده ايشان و نيز به دولت محترم و قوه محترم قضائيه تسليت عرض مي كنم. آن مرحوم از مسئولان خدوم و مؤمن بودند و از خداوند رحيم شمول رحمت و علو درجات را براي ايشان مسئلت مي نمايم.
مرحوم جمال كريمي راد وزير سابق دادگستري پنج شنبه گذشته، در اثر سانحه رانندگي در جاده سلفچگان،  به رحمت ايزدي پيوست.]]>
</TEXT>
</DOC>
<DOC>
<DOCID>HAM2-851011-066</DOCID>
<DOCNO>HAM2-851011-066</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[محمدجواد ظريف، نماينده ايران در سازمان ملل:
ايران به تنهايي، فناوري هسته اي را توسعه مي دهد]]>
</TITLE>
<TEXT>
<IMAGE>/1385/851011/news/008562.jpg</IMAGE>
<![CDATA[
گروه سياسي نماينده دايم ايران در سازمان ملل متحد تاكيد كرد:  نه تعليق و نه تحريم نمي تواند هدف غرب درجهت جلوگيري از گسترش سلاح هاي هسته اي را برآورده كند، چراكه ايران هم اكنون به تنهايي درحال توسعه فناوري هسته اي صلح آميز خود است.
محمدجواد ظريف در يادداشتي كه در شماره روزنامه لس آنجلس تايمز به چاپ رسيده و ايسنا خبر آن را منتشر كرده است ضمن اشاره به اين كه در 3 سال گذشته، آمريكاو كشورهاي اروپايي جز اينكه بر تعليق نامحدود فعاليت هاي هسته اي ايران اصرار كردند و هيچگونه راه حل درازمدتي ارايه ندادند تصريح كرده است برخلاف آنها، ايران گزينه هاي خوبي ارايه داده كه تضمين مي كند فعاليت  هاي هسته اي آن همچنان صلح آميز باقي خواهد ماند. وي در ادامه به تشريح اين گزينه ها پرداخته است.
وي در ادامه و در مقام اشاره به علت اصلي تعجيل شوراي امنيت براي صدور قطعنامه ضدايراني آورده است: باتوجه به اينكه هيچگونه تهديد قريب الوقوعي از جانب ايران وجود نداشت، علت اصلي ديدار اعضاي شوراي امنيت قبل از آغاز سال نو ميلادي اين بود كه قبل از رسيدن اعضاي جديد در آغاز سال نو ميلادي، كشورهاي غربي از تركيب مطلوب و مساعد شوراي امنيت سوءاستفاده كرده و تحريم ها را عليه ايران اعمال كنند.
درهمين حال، ايسنا به نقل از يكي از اعضاي كميته تجديدنظر در روابط با آژانس خبر داد اين كميته قصد دارد بدون نقض مقررات آژانس، موضوع تجديد نظر دولت در روابط با اين نهاد را عملي سازد.
تلاش براي تحريم قرارداد نفتي ايران و چين
درحالي كه روز گذشته وزير خارجه چين تاكيد كرد كه سياست كشورش در سال آينده در قبال برنامه هسته اي ايران تغيير نخواهد كرد، خبرگزاري فرانسه به نقل از يكي از نمايندگان كنگره آمريكا خبر داد: كنگره آمريكا قرارداد 16 ميليارد دلاري چين و ايران را به منظور بررسي اينكه آيا تحريم هاي آمريكا بايد بر ضد شركت چيني طرف اين قرارداد اعمال شود يا خير، مورد توجه قرارداده است.
تام لانتوس افزود: كنگره اخيراً مصوبه تحريم ها عليه ايران را گسترده تر كرده و بايد به چين اخطار داده شود كه اجراي اين قرارداد ممكن است مجازات هاي سنگيني را برايش به دنبال داشته باشد.
روسيه: راه مذاكره باز است
نماينده روسيه در سازمان ملل اظهار اميدواري كرد تهران براي جلب اعتماد جامعه جهاني نسبت به برنامه هسته اي خود، تدابير مناسب را اتخاذ نمايد. ويتالي چوركين با تاكيد بر اينكه طبق قطعنامه 1737 همه اموري كه به موارد ممنوعه درمورد برنامه هسته اي ايران مرتبط نيست مي تواند آزادانه ادامه داشته باشد، گفت: اين تصميم، همچنين درها را براي ازسرگيري مذاكرات با ايران پس از اجراي درخواست هاي تعيين شده از سوي اين كشور، باز گذاشته است.
مذاكره بوش و مركل درباره ايران
خبرگزاري فرانسه گزارش داد: آنگلا مركل صدراعظم آلمان هفته جاري در سفر به واشنگتن با جورج بوش رئيس جمهور آمريكا درخصوص برنامه هسته اي ايران گفت وگو خواهد كرد.
معاون امور مطبوعاتي كاخ سفيد نيز در بيانيه اي ضمن متهم كردن ايران به تلاش براي توليد سلاح هسته اي اعلام كرد كه بوش و مركل در ضيافت شام كاخ سفيد موضوع جلوگيري از توسعه قابليت توليد سلاح هسته اي در ايران را بررسي خواهند كرد.]]>
</TEXT>
</DOC>
<DOC>
<DOCID>HAM2-851011-067</DOCID>
<DOCNO>HAM2-851011-067</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[باشگاه احزاب]]>
</TITLE>
<TEXT>
<![CDATA[ايسنا: يك عضو جبهه پيروان خط امام و رهبري، با اشاره به طرح مطالبي درباره لزوم جدايي محافظه كاران از اصولگرايان و اين كه اعضاي جبهه پيروان خط امام و رهبري به عنوان جزئي از جريان راست سنتي بايد به اتاق فكر بروند، گفت: اين قصه  جديدي است كه عده اي آن را ساز كرده اند. ابوالقاسم رئوفيان همچنين با رد تقسيم بندي مطرح شده در ارتباط با راست سنتي، راست مدرن يا محافظه كار و اصولگرا، گفت: عقيده  من اين است كه نمي شود بين گروه هاي اصولگرايي كه از دير زمان در عرصه  فعاليت سياسي حضور داشته اند، با جمعي از گروه هاي اصولگراي نوظهور شكاف قائل شد و معتقدم هيچ كدام بي نياز از حضور ديگري نيست.
باشگاه خبرنگاران جوان: سخنگوي جمعيت ايثارگران با اشاره به اينكه برخي سعي در تفرقه افكني ميان اصولگرايان را دارند، هشدار داد: اصولگرايان بايد از انتخابات 24 آذر درس گرفته و براي حضور بهتر در انتخابات هاي پيش رو تنها به رسيدن به وحدت فكر كنند. لطف الله فروزنده تصريح كرد: اصولگرايان از نظر مباني و اصول با يكديگر اختلافي ندارند و تنها در روشهاي مديريتي، اختلاف نظرهايي وجود دارد كه اگر به اين اختلاف نظرها دامن زده شود پيروزي در انتخابات هاي بعدي دشوار خواهد شد.
ايسنا: يك عضو شوراي مركزي جبهه  مشاركت گفت: در همه جاي جهان بهترين فرصت براي اظهارنظر هر ملتي انتخابات است؛ به ويژه در كشورهايي كه نهادهاي مدني شان ضعيف است و دولت هم در تمام زمينه ها وظيفه و مسئوليت دارد. مصطفي تاج زاده طي سخناني در جمع اعضاي جبهه  مشاركت اصفهان افزود: واقعيت اين است كه بيش از نيمي از ايرانيان در انتخابات اخير شركت كردند و در همه جاي جهان وقتي كه آمار شركت كنندگان بالاي 50 درصد است معنايش اين است كه انتخابات از نظر شهروندان امري پذيرفته شده و مشروع است. به اين ترتيب، مردم ما يك بار ديگر ثابت كردند كه در كشور مانه راه انفعال و قهر از صندوق هاي راي را، نه راه دخالت خارجي و نه حركت هاي خشونت آميز را حلال مشكلات جامعه نمي داند. مسير اداره كشور از طريق صندوق هاي راي است.]]>
</TEXT>
</DOC>
<DOC>
<DOCID>HAM2-851011-068</DOCID>
<DOCNO>HAM2-851011-068</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[فردا؛ ارائه گزارش كميسيون فرهنگي مجلس درباره عملكرد ميراث فرهنگي]]>
</TITLE>
<TEXT>
<![CDATA[فارس: عضو كميسيون فرهنگي مجلس درباره عكس العمل نمايندگان به حضور رحيم مشايي در جلسه رقص و آواز زنان ترك گفت: جمعي از نمايندگان در جلسه فردا(سه شنبه)مجلس در صحن علني به رئيس جمهوري تذكر مي دهند.
سعيد ابوطالب افزود: كميسيون فرهنگي مجلس مشغول تهيه گزارشي از تخلفات و سوء مديريتهاي سازمان ميراث فرهنگي و گردشگري است كه روز سه شنبه در اين كميسيون قرائت مي شود.
وي در ادامه گفت: در اين جلسه  كه به نام اجلاس گردشگري كشورهاي اسلامي در كشور تركيه تشكيل شده و رحيم مشايي نيز تا پايان مراسم رقص و آواز حضور داشته است، هيچ شخصيت ديگري در حد معاون رئيس جمهوري و وزير از كشورهاي ديگر حضور نداشته است و وي مي توانسته جلسه اي را كه رسميتي نداشته است ترك كند.
نماينده تهران تأكيد كرد: درباره عملكرد معاون رئيس جمهوري بايد رئيس جمهوري پاسخ دهد، ما آماده ايم پاسخ را بشنويم، تا به حال هم درباره رحيم مشايي تذكراتي را به رئيس جمهوري داده ايم اما پاسخي نگرفتيم.]]>
</TEXT>
</DOC>
<DOC>
<DOCID>HAM2-851011-069</DOCID>
<DOCNO>HAM2-851011-069</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[وزارت دفاع: آيت الله  العظمي مكارم شيرازي گفت: اين نظام ارزان به دست نيامده كه ارزان هم از دست برود. وي در ديدار مسوولان سازمان حفاظت اطلاعات وزارت دفاع و پشتيباني نيروهاي مسلح، با اشاره به حديثي از امام محمد باقر(ع)اظهار داشت: كسالت و كم حوصلگي، كليد شر و بدبختي است. اسلام دين جديت، تلاش و كوشش است. مردمي  در دنيا پيش مي روند كه فعال و پرحوصله بوده و در مقابل حوادث نامطلوب ايستادگي كنند.
وزارت امور خارجه: سخنگوي وزارت امور خارجه در پيامي غرق شدن كشتي اندونزيايي و كشته و ناپديد شدن شمار زيادي از سرنشينان آن در سواحل جزيره جاوا را به دولت و مردم اندونزي تسليت گفت. سيد محمد علي حسيني سخنگوي وزارت خارجه در اين پيام گفت: ما از خبر غرق شدن اين كشتي كه موجب كشته و مفقود شدن شمار زيادي از سرنشينان آن شد، به شدت متاثريم.
دانشگاه: حسن رحيم  پورازغدي كه در همايش پرسشي براي انديشيدن دانشگاه شهركرد سخن مي گفت، رفاه افراطي را سبب فلج شدن اراده و احساس دانست و افزود: كار كردن، استعدادهاي انسان را شكوفا مي كند و از مشكلات نبايد ترسيد؛ چراكه موجب شكست انسان مي شود. عضو شوراي عالي انقلاب فرهنگي تصريح كرد: دانشگاهها بايد به ميدان مسابقه ايده هاي علمي زير سايه معنويت توحيدي و الهي و آرامش قلبي تبديل شوند و در اين فضا حتي اگر كسي اقتصادي هم فكر كند، مي بيند كه فكرهاي به وجود آمده در ذهن خلاق دانشجويان از خريد و فروش طلا و نفت هم مهمتر است.
تاريخ: آرشيو ملي بريتانيا روز جمعه بخشهايي از اسناد مربوط به تحولات جهان از جمله ايران در سال????ميلادي را از طبقه بندي محرمانه خارج كرد. در مجموعه اسناد آزاد شده كه از ابتداي سال???? ميلادي در اختيار عموم قرار مي گيرد، پرونده ها و گزارشهاي مختلفي نيز درباره ايران سي سال پيش وجود دارد. در اين ميان اسناد مربوط به روابط ايران و عراق به دليل شرايط حساس پس از امضاي معاهده صلح????در الجزاير از اهميت خاصي برخوردار است.]]>
</TEXT>
</DOC>
<DOC>
<DOCID>HAM2-851011-070</DOCID>
<DOCNO>HAM2-851011-070</DOCNO>
<ORIGINALFILE>/1385/851011/news/_siasi.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[سخنگوي شوراي نگهبان اعلام كرد:
مغايرت بازگشت ساعت كار بانك ها به وضع سابق، با قانون اساسي]]>
</TITLE>
<TEXT>
<![CDATA[گروه سياسي عباسعلي كدخدايي درباره نظر شوراي نگهبان درمورد طرح دو فوريتي بازگشت ساعت كار بانك ها به وضع سابق اظهار داشت: نظر به اين كه تعيين اين گونه موارد از امور اجرايي است، با توجه به اصل  57 قانون اساسي - كه مبين استقلال قواست - مغاير اين اصل بوده، و اين طرح مغاير اصل  60 قانون اساسي هم تشخيص داده شد.
به گزارش خبرنگار همشهري،  سخنگوي شوراي نگهبان در نشست خبري روز شنبه خود با خبرنگاران، با بيان اين كه انتخابات ميان دوره اي مجلس شوراي اسلامي ، در تهران مورد تأييد قرار گرفته است خاطرنشان كرد: علاوه بر تأييد نتيجه انتخابات خبرگان در  24 حوزه انتخابيه، صحت انتخابات حوزه چهارمحال و بختياري نيز مورد تأييد قرار گرفت و روز شنبه نتيجه  آن به وزارت كشور اعلام شد.
وي اعلام كرد:  مشغول ارزيابي انتخابات پنج حوزه  انتخابيه مجلس خبرگان استان هاي آذربايجان غربي، ايلام، آذربايجان شرقي، قزوين و اصفهان هستيم كه نتيجه آن به زودي اعلام خواهد شد. ممكن است در بررسي اين چند حوزه مواردي وجود داشته باشد، سعي خواهيم كرد از آرايي كه مردم به صندوق ها ريخته اند دقيقاً پاسداري  كنيم.
كدخدايي با اشاره به طرح ديگري كه در شوراي نگهبان مورد بحث و بررسي قرار گرفته است، اظهار داشت:  طرح دو فوريتي اصلاح بند  4 ماده ي  28 قانون انتخابات مجلس شوراي اسلامي  مصوب  1378 و الحاق يك بند به آن در شوراي نگهبان مورد بحث قرار گرفت و بر اساس نظر شورا اين بند با توجه به اين كه عده ي زيادي را از حق انتخاب شدن محروم مي كند، مغاير بند  8 اصل  3 و اصل  20 قانون اساسي شناخته شد.
وي با بيان اين كه مفاد اصلي اين مصوبه در واقع لحاظ كردن مدرك تحصيلي كارشناسي ارشد براي داوطلبان ورود به مجلس شوراي اسلامي  و ذكر سابقه  مديريتي پنج ساله در بخش هاي مختلف بود ادامه داد: حفظ حقوق عمومي  از جمله مسائل بر عهده دولت است و در اين جا رابطه فرد و دولت بايد مشخص باشد تا حقي ضايع نشود. با توجه به اين امر، اين قسمت مصوبه مي تواند نقض حقوق عمومي  محسوب شود كه مغاير با قانون اساسي است.]]>
</TEXT>
</DOC>
<DOC>
<DOCID>HAM2-851011-071</DOCID>
<DOCNO>HAM2-851011-071</DOCNO>
<ORIGINALFILE>/1385/851011/news/_theatre.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[آيين نامه آزادسازي سواحل، شفاف نيست
ضرورت بازنگري در تعيين حريم سواحل]]>
</TITLE>
<TEXT>
<![CDATA[گروه شهري- درست پس از آن كه دكتر نبوي مديركل دريايي سازمان حفاظت محيط زيست در گفت وگو با خبرنگار همشهري اعلام كرد كه بيش از 60 درصد از ساخت وسازهاي غيرمجاز در ساحل مازندران توسط شركت هاي دولتي صورت گرفته، دكتر اشرفي پور مديركل محيط زيست استان مازندران در گفت وگو با همشهري ضمن تأييد گفته هاي دكتر نبوي بر اين نكته تصريح كرد كه تا 4 درصد از 338 كيلومتر ساحل درياي خزر آزاد است.
به گفته اين مقام مسئول، اين مناطق كه عمدتاً مناطق ميانكاله و پارك جنگلي سيسنگان را دربرمي گيرد تنها به دليل آن كه تحت حفاظت محيط زيست بوده از ساخت وساز مصون مانده است.
پس از آن، وزير مسكن و شهرسازي نيز در نشست مطبوعاتي خود در پاسخ به اين پرسش خبرنگار همشهري كه وزارت مسكن و شهرسازي با توجه به مسئوليتي كه دارد در اين زمينه چه اقدامي صورت داده است، گفت، وزارت مسكن براي آزادسازي حريم سواحل از هيچ گونه تلاشي فروگذار نخواهد كرد. اين در حالي است كه بر اساس ماده 63 قانون برنامه چهارم توسعه دولت موظف شده تا پايان اين برنامه 60 متر حريم دريا را آزاد كند، ضمن آن كه دولت نيز بر عزم راسخ خود مبني بر آزادسازي حريم سواحل تأكيد كرده است.
اين كه آزادسازي حريم دريا چگونه و بر اساس چه مستنداتي بايد صورت بگيرد محور گفت وگويي است با دكتر افشين دانه كار، عضو هيأت علمي دانشگاه تهران كه به اهتمام ميراث خبر تهيه شده است. گفت وگو بدين قرار است:
* چه تعريفي از حريم درياي خزر وجود دارد؟
- حريم يعني محدوده اي كه پيرامون دريا تعريف شده است و در آن يك سري از فعاليت ها با محدوديت مواجه است. آنچه به عنوان حريم درياي خزر در سال 1342 مشخص شده است، 60 متر از نقطه پيشروي آب در اين سال بوده است. اما اين كه چرا سال 1342 و چرا عرض 60 متر، كسي دليل آن را نمي داند. البته اين 60 متر براي درياچه اروميه و درياي عمان و خليج فارس نيز دقيقاً به همين صورت آمده است اما براي آن ها محل آب در سال 1342 ملاك نبوده است. براي مثال، براي درياچه اروميه موقعيت آب در سال 1353 كه حول و حوش تصويب اين قانون بوده، لحاظ شده است و براي درياي عمان و خليج فارس نيز بر مبناي بيشترين مد بوده است. يعني گفته اند هرجا آب مد بالاترين پيشروي را داشت، 60 متر از آن، به عنوان حريم در نظر گرفته مي شود.
* چرا سال 42 و چرا 60 متر؟
- اشكالي كه در اينجا به نظر مي رسد دقيقاً همين است. تأكيد بر سال 1342. بايد دقيقاً مشخص كنيم تراز آب در سال 42 در چه ارتفاعي بوده است كه 60 متر را از آن تعريف كنيم و بعد بگوييم كه اين حريم است.
مطابق قانون، وزارت منابع طبيعي وقت موظف بوده است كه اين حريم را براي خزر نشانه گذاري كند اما اين كار انجام نشده است. در اين قانون آمده است كه ظرف 5 سال بايد اين كار انجام شود. اما به نظر مي رسد اين قانون هيچ گاه اجرا نشده است. به هر جهت اين قانون با داغ شدن بحث سواحل مورد توجه قرار مي گيرد اما به نظر مي رسد كه استفاده از اين قانون با شتابزدگي همراه بوده است. در تحقيقي كه مركز تحقيقات درياي خزر انجام داده است، معلوم شده كه اين آبي كه در سال 1342 موردنظر بوده، در دهه 70 زير آب رفته است. اين يعني حريم، زير آب است. وقتي حريم زير آب است چه چيزي را مي خواهيد آزاد كنيد.
* بعد از اين قانون، در قوانين جديد هم به بحث آزادسازي سواحل اشاره شده است؟
- پيش از اين هم در قوانين جديد، يك بار در برنامه سوم توسعه در بند ه‍ ماده 104 آزادسازي حريم درياي خزر مورد اشاره قرار گرفته بود. در اين بند آمده است: به منظور جلوگيري از آلودگي و ساماندهي ساحل درياي خزر، دولت موظف است نسبت به آزادسازي حريم دريا اقدام نمايد. اما در اين ماده قانوني هم نكته اي كه وجود دارد اين است كه نه اجراكننده، نه معيار و نه محدوده زماني براي اجراي آن تعيين شده بود. در حالي كه بايد كاملاً مشخص مي شد كه اين حكم بايد توسط چه كسي اجرا شود، به چه كسي آن را گزارش دهد و چه كسي آن را تأييد كند. در بند ه‍ ماده 104 برنامه سوم توسعه همه اين ها مجهول بود در نتيجه پيگيري نشد.
اما در برنامه چهارم توسعه در ماده 63 قدري روشن تر به اين نكته پرداخته شد. يعني اساساً توجه به اعتراض مناطق ساحلي به اين كه توسعه آن ها دچار مشكل است، در ماده 60 در برنامه چهارم توسعه به طرح جامع ساماندهي سواحل اشاره شد. اين طرح فرابخشي است يعني يك وزارتخانه يا يك سازمان نبايد آن را اجرا كند. 28 طرح فرابخشي در برنامه چهارم توسعه داشته ايم. يك هماهنگ كننده هم در اين موارد وجود دارد كه معمولاً سازماني مثل سازمان مديريت است و چند وزارتخانه همكار دارد. اين ها با هم آيين نامه اجرايي را تعيين مي كنند كه بتوانند اين ماده قانوني را به اجرا درآورند.
در ماده 63 قانون برنامه چهارم توسعه اقتصادي، اجتماعي و فرهنگي كشور آمده است: دولت موظف است تا پايان سال اول برنامه چهارم، به منظور ساماندهي و جلوگيري از آلودگي و تخريب سواحل، با اولويت درياي خزر،  طرح جامع ساماندهي سواحل را كه متضمن اقدام هاي ضروري همچون تعيين و آزادسازي حريم، استقرار يكپارچه، مديريت يكپارچه سواحل، ضوابط و استانداردهاي زيست محيطي و دريانوردي، صيادي و آبزي پروري بازبيني و اصلاح و تكميل قوانين و مقررات را همراه با تعيين مسئوليت دستگاه هاي ذي ربط در زمينه سياست گذاري اجرا و نظارت تدوين كند. اين ماده قانوني اشاره كرده است كه اين حريم نيازمند بازبيني است.
در قوانين قبلي در مورد اين كه حريم تعيين شود و چه كسي آن  را تعيين كند هيچ قانوني نداشتيم. فقط يك بار اين 60 متر تعيين شده بود و قانون بعداً سكوت كرده بود. اما در ماده 63 اين امر مورد تاكيد قرار گرفته است و بر مديريت يكپارچه سواحل و ضوابط و استانداردهاي زيست محيطي اشاره شده است. اما بعد از آن سازمان مديريت جلساتي برگزار كرد و با حضور نمايندگان سازمان ها، آيين نامه اجرايي ماده 63 تدوين شد.
در تبصره ماده 63 قانون برنامه چهارم توسعه آمده است: دولت موظف است كليه وزارتخانه ها و مؤسسات دولتي را به شكلي ساماندهي كند كه تا پايان برنامه چهارم، عقب نشيني 60 متر حريم دريا صددرصد انجام شود. آيين نامه اجرايي اين ماده توسط سازمان مديريت و برنامه ريزي كشور، سازمان حفاظت محيط زيست، وزارتخانه هاي مسكن و شهرسازي، كشور، جهاد كشاورزي، راه و ترابري، نيرو و عندلزوم ساير دستگاه هاي ذي ربط تهيه و به تصويب هيات وزيران خواهد رسيد.
اين آيين نامه اي كه در اين تبصره بدان اشاره شده است، تصويب نشده و تا وقتي تصويب نشود مكانيسم اجرايي آزادسازي در دست نيست. از سوي ديگر اين حريم از سوي مردم گرفته نشده، از سوي طبيعت گرفته شده است و ما نمي توانيم حريم را از طبيعت پس بگيريم. اين نشان مي دهد كه حريم صحيح تعيين نشده است. پس بايد بازنگري شود و بر اساس حريم جديد آزادسازي را انجام دهيم.
اما در اين تبصره موارد ديگري نيز مغفول مانده است. جايي كه در اين تبصره آمده: دولت موظف است همه ادارات و سازمان ها را به شكلي سازماندهي كند كه عقب نشيني 60 متر دريا صددرصد انجام شود، با مشكل مواجه است.
اگر به اين 60 متر وفادار هستيم، از كجا شروع كنيم و در واقع بازبيني حريم كه در خود ماده 63 آمده، بي معنا مي شود. در اين جا اين ماده قانوني دچار پيچيدگي مي شود. در واقع بدون حكم قانوني و آيين نامه اجرايي 60 متر را از محل فعلي پياده مي كنند. يعني مي بينند و متر دست مي گيرند و حريم را پياده مي كنند. با توجه به اين كه آيين نامه اجرايي اين قانون تصويب نشده است،  بنابراين اشكال قانوني دارد. همچنين در اين قانون آمده كه اين تخريب با اولويت وزارتخانه هاي دولتي انجام مي شود نه با تخريب اموال مردم.
* براي تعيين حريم چه اقدامي بايد انجام شود؟
- براي تعيين حريم اقدامي كه مي توان انجام داد، عبارت است از اين كه بر اساس نوسان هاي دوره اي درياي خزر كه اطلاعات 150 ساله اش موجود است و احتمال بازگشت نيز وجود دارد، پيشروي دريا را برآورد كنيم و حريم را براي پيشروي آن آزاد بگذاريم.
درياي خزر به دلايلي مانند پديده كوه زايي در زير درياها، سالي دو ميلي متر بالا مي آيد. با شناختن ضرباهنگ خزر احتمال دوره بازگشت را پيگيري مي كنيم كه به احتمال 95 درصد در دوره هاي 50 ساله برمي گردد.
پس بايد حريم را براي دريا آزاد بگذاريم و اولويت  ساخت وساز در ساحل را به انتخاب مردم بگذاريم. شما مي توانيد به مردم بگوييد كه مي توانيد در كنار دريا چيزهايي بسازيد اما بايد براي استفاده عموم كريدور يا دري بگذاريد. در هر صورت آزاد سازي حريم اين نيست كه بولدوزر بيندازيم و تخريب كنيم. بايد يك طرح داشته باشيم. ساحل بايد طرح ريزي شود. در ديگر نقاط دنيا كه ساماندهي سواحل انجام شده  است، يك جاده ساحلي وجود دارد كه در پشت آن توسعه ثابت مي نشيند و قبل از آن توسعه موقت مثل آلاچيق. اگر اين طرح وجود نداشته باشد، بولدوزر انداختن يك كار غير هوشمندانه است يا نمايشي. به هر حال اگر مي خواهيم واقعاً كاري انجام دهيم، بايد از اين اقدامات شتابزده و نمايشي پرهيز كنيم.
اما يكي ديگر از اصلي ترين انگيزه هاي آزاد سازي اين است كه سواحل جزو انفال است و بايد در اختيار مردم باشد. پس دريا را براي مردم آزاد مي كنيم نه از دست مردم.]]>
</TEXT>
</DOC>
<DOC>
<DOCID>HAM2-851011-072</DOCID>
<DOCNO>HAM2-851011-072</DOCNO>
<ORIGINALFILE>/1385/851011/news/_theatre.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[چشم انداز]]>
</TITLE>
<TEXT>
<IMAGE>/1385/851011/news/008529.jpg</IMAGE>
<![CDATA[
 همزمان با سفر رئيس جمهوري به مازندران و وعده دولت مبني بر آزادسازي سواحل خزر، گفته مي شود بولدوزرهاي تأسيسات گردشگري ساحل را تخريب مي كند درپي آن وزير مسكن نيز از منطقه بازديد مي كند اما پس از رفتن وي از منطقه، بولدوزرها منطقه را ترك مي كنند. با اين همه، گفته مي شود تخريب صورت گرفته است.
در تبصره ماده 63 قانون برنامه چهارم توسعه دولت مكلف شده است كه تا پايان برنامه چهارم كليه وزارتخانه ها و موسسات دولتي را به شكلي ساماندهي كند كه تا پايان برنامه چهارم، عقب نشيني 60 متر حريم دريا صددرصد انجام شود.]]>
</TEXT>
</DOC>
<DOC>
<DOCID>HAM2-851011-073</DOCID>
<DOCNO>HAM2-851011-073</DOCNO>
<ORIGINALFILE>/1385/851011/news/_theatre.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[برگزاري چهارمين دورهرالي جام پليس]]>
</TITLE>
<TEXT>
<![CDATA[گروه شهري با هدف ترويج فرهنگ صحيح رانندگي و همكاري پليس راهنمايي و رانندگي نيروي انتظامي ايران از مقابل شهرك آزمايش، چهارمين دوره مسابقات رالي شهري جام پليس كشور استارت زده مي شود.
طراحان مسير به علت بالا بودن آمار تصادفات در تقاطع ها و عدم توجه رانندگان به تابلوها و علائم نصب شده بيشترين توجه خود را معطوف به امر رعايت حق تقدم، علائم و رعايت سرعت ها در تقاطع ها كرده اند. شركت كنندگان مسافتي حدود 120 كيلومتر را در زمان پنج ساعت طي خواهند كرد. آغاز اين رقابت از شهرك آزمايش است و شركت كنندگان پس از طي مسيرهاي شهرك قدس، دهكده المپيك، سعادت آباد، شهران، زيباشهر، پاسداران، جنت آباد به خط پايان كه در محل پيست اتومبيلراني مجموعه ورزشي آزادي است، مي  رسند. زمان اين مسابقه متعاقباً اعلام مي شود.]]>
</TEXT>
</DOC>
<DOC>
<DOCID>HAM2-851011-074</DOCID>
<DOCNO>HAM2-851011-074</DOCNO>
<ORIGINALFILE>/1385/851011/news/_theatre.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[عجايب ايران]]>
</TITLE>
<TEXT>
<![CDATA[دماوند
]]>
<IMAGE>/1385/851011/news/008526.jpg</IMAGE>
<![CDATA[
آرش نورآقايي - ارتفاعي پوشيده از برف و دامنه اي پر از شقايق؛ منفرد اما استوار.
از بلنداي قله اش تماميت ارضي ايران زمين با تير آرش حفظ شده و در دامنه هايش با رشادت هاي فريدون، ضحاك زنداني. دماوند بام ايران است كه گويي در مجاورت پايتخت با چشم بيدار، هر روز از درياي مازندران تا كويرهاي دور دست را مي نگرد و از مرزها مراقبت مي كند.
يكي از منحصر به فردترين جاذبه هاي طبيعي ايران و اولين جاذبه براي هر كوهنورد است. جزو قلل منفرد و مخروطي جهان به شمار مي رود و ارتفاعش از سطح درياهاي آزاد 5671 متر است. اين آتشفشان آرام، در قله قيفي شكل خود، حوضچه اي به شعاع 100 متر و عمق 30 متر دارد كه معمولاً انباشته از برف و يخ است.
روستاهاي اطراف، چشمه هاي آبگرم معدني و وجود غارها از جذابيت هاي مضاعف اين كوه نمادين هستند. دماوند شايد از عجايب ايران نباشد ولي خود ايران است در يك نگاه. در توصيف نمي گنجد بايد آن را درك كرد.]]>
</TEXT>
</DOC>
<DOC>
<DOCID>HAM2-851011-075</DOCID>
<DOCNO>HAM2-851011-075</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[سايپا؛ قهرمان نيم فصل ليگ فوتبال]]>
</TITLE>
<TEXT>
<IMAGE>/1385/851011/news/008568.jpg</IMAGE>
<![CDATA[
گروه ورزشي - تيم فوتبال سايپا با پيروزي قاطع در هفته چهاردهم قهرمان نيم فصل ليگ برتر شد. سايپا با 6 اختلاف امتياز نسبت به نزديكترين حريف خود استقلال به اين مهم دست پيدا كرد.
پس از سايپا و استقلال تيم پرسپوليس در رده سوم ايستاد.
روز گذشته در هواي سرد زمستاني و در ورزشگاه آزادي، تيم سايپا سه بر يك بر استقلال پيروز شد و با 33 امتياز قهرماني نيم فصل خود را در يك هفته مانده به پايان بازيها اعلام كرد.
ديروز همچنين پيكان با نتيجه 4 بر2 مس را شكست داد تا روند رو به رشد اين تيم كرماني متوقف شود.
سايپا جنگ در سه خط اصلي را طي درگيري هاي فيزيكي و هوشمندانه از استقلال برد. علي دايي، اگرچه از داخل ميدان تيمش را هدايت مي كرد، اما به مراتب موفق تر و برتر از حريفان خود بود. او در هر خطي كه توپ جريان داشت با تعداد بيشتري يورش مي آورد تا حريف را مغلوب كند. در عكس چنين حضوري به وضوح ديده مي شود.
گروه ورزشي سايپا و علي دايي با پيروزي قاطع بر استقلال شايستگي خود را براي قهرماني نيم فصل به اثبات رساند. توانايي هاي هدايت يك تيم تنها به مسائل فني ارتباط پيدا نمي كند، ابعاد فرهنگي و اخلاقي در فوتبال خود يكي از زيربناهاي پيروزي است و متاسفانه استقلال بدليل فقدان اين مسئله خود شكست سنگين و مجازات گونه را كمك كرد تا سايپا بتواند در هر دو بعد اخلاق و نتيجه يك فاتح بزرگ باشد. علي دايي خوب مي دانست با استقلال چگونه بازي كند. از كدام سو حركت كند، چه زمان به حمله و چه زمان در دفاع پر تعداد باشد، استقلال كه كفه سنگين تري نسبت به سايپا داشت، علاوه بر اينكه نتوانست از يك گل خود دفاع كند، بلكه بدليل ريزش اخلاقي بازيكنانش با اخراج يكي از معترض ترين بازيكنان فوتبال ما يعني سياوش اكبرپور، ده نفره به بازي ادامه داد. علي دايي با علم به اين قضيه به اندازه اي استقلالي ها را دواند تا از نفس بيفتند و سه بر يك بازنده شوند. حالا سايپا قهرمان نيم فصل و تيم ممتاز ليگ برتر شده است. شش امتياز اختلاف در نيم فصل جاي بحث بسيار دارد. سايپا و علي دايي فوتبال روز را ارائه دادند، آنها از هر جهت بر حريف برتري داشتند و چند بار ضربه هايشان به گل ننشست. فوتبال ما اگر به دنبال مربي براي تيم اميد است، يك جوان تحصيلكرده و پر افتخار كه آزمايش مربيگري را نيز در سايپا خوب پس داده آماده است علي دايي.
فوتبال امروز ما نياز به چنين مربياني دارد كه به دليل فاصله سني كم بتوانند بازيكنان را به خوبي درك كنند.
پيكان نيز در هفته چهاردهم طي يك بازي پر گل به يك پيروزي درخشان دست پيدا كرد. مس كه در ليگ برتر به تيم سمج و قلدر معروف شده است، در مقابل پيكان شكست را پذيرفت و تسليم شد. عزيز محمدي و محسن بياتي نيا هر كدام دو گل براي پيكان زدند و برزيلي هاي مس آدريانو و سوزامورا نيز براي كرمان گل زدند. پيكان با اين پيروزي خود را تا رده پنجم بالا كشيد و مس به رده هشتم سقوط كرد.
سپاهان تيم خوش تركيب اصفهان نيز با پيروزي بر فولاد به رده چهارم پريد. سپاهان با تفاضل گل كمتر نسبت به پرسپوليس در اين رده قرار دارد. پاس با تساوي مقابل ذوب آهن يك پله بالا آمد. حريف پاس يعني ذوب آهن نيز با تساوي مقابل پاس در رده دهم قرار گرفت. ابومسلم نيز با پيروزي مقابل ملوان به رده هفتم رسيد. ملوان نيز در همان امتياز يازده باقي ماند. بدين ترتيب سايپا قهرمان نيم فصل شد و فولاد در انتهاي جدول هراس سقوط را با خود به نيم فصل دوم خواهد برد.]]>
</TEXT>
</DOC>
<DOC>
<DOCID>HAM2-851011-076</DOCID>
<DOCNO>HAM2-851011-076</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[كميته فني جام تختي و يادگار امام منصوب شدند]]>
</TITLE>
<TEXT>
<![CDATA[گروه ورزشيبا توجه به در پيش  بودن پيكارهاي بين المللي كشتي آزاد(جام تختي)و كشتي فرنگي(جام يادگار امام)كه به ترتيب در شهرهاي بندرعباس و قم انجام خواهد شد، فدراسيون كشتي اعضاي كميته فني اين دو رويداد را منصوب كرد.براساس گزارش روابط عمومي فدراسيون كشتي، طي حكمي از سوي محمدرضا يزداني خرم سرپرست فدراسيون محمود معزي پور و هاشمي كلاهي براي جام تختي و رحيم علي آبادي، رضا قليچ خاني، محمد دليريان و حشمت الله كهندل براي جام يادگار امام به عنوان اعضاي كميته فني منصوب شدند.
مسابقات كشتي آزاد جهان پهلوان تختي جام خليج هميشه فارس در روزهاي 28 و 29 دي ماه جاري در شهر بندرعباس برگزار خواهد شد.]]>
</TEXT>
</DOC>
<DOC>
<DOCID>HAM2-851011-077</DOCID>
<DOCNO>HAM2-851011-077</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[8 مربي خارجي در دو وميداني]]>
</TITLE>
<TEXT>
<![CDATA[ايرنا: مدير تيم هاي ملي دووميداني ايران گفت: براي ارتقاي توان دوندگان ملي پوش ايران از وجود هشت مربي خارجي بهره خواهيم گرفت.
عيدي عليجاني اظهار داشت: در حال حاضر يكي از مربيان خارجي از روسيه در فدراسيون دووميداني حضور يافته و در حال انعقاد قرارداد سه ماهه با وي هستيم. وي گفت: اين مربي در ماده پرتاب ديسك فعاليت مي كند و هفت مربي ديگر نيز ظرف دو هفته آينده به تهران خواهند آمد و با آنان نيز قرارداد منعقد خواهيم كرد. عليجاني افزود: ديگر مربيان خارجي كه اكثر آنان از روسيه هستند در مواد پرش طول، دهگانه، پرتاب ديسك،???متر با مانع،???متر و پرش ارتفاع تخصص دارند. وي گفت: قرارداد مربيان خارجي?ماهه است و در صورت رضايت فدراسيون اين قرارداد به مدت سه ماه ديگر تمديد خواهد شد. مدير تيم هاي ملي دووميداني ايران گفت: قرارداد مربيان خارجي هر سه ماه تمديد خواهد شد و فدراسيون با هيچ مربي خارجي قرارداد طولاني مدت منعقد نخواهدكرد. وي گفت: فدراسيون در حال برنامه ريزي بلند مدت براي حضوري قدرتمند در بازيهاي المپيك????پكن است.]]>
</TEXT>
</DOC>
<DOC>
<DOCID>HAM2-851011-078</DOCID>
<DOCNO>HAM2-851011-078</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[ليگ وزنه برداري كشور
وزنه برداران در اهواز و كرمانشاه به ميدان مي آيند]]>
</TITLE>
<TEXT>
<IMAGE>/1385/851011/news/008565.jpg</IMAGE>
<![CDATA[
گروه ورزشي- دو مسابقه از هفته سوم دور برگشت رقابت هاي ليگ وزنه برداري ايران امروز در شهرهاي اهواز و كرمانشاه برگزار مي شود. امروز تيم مناطق نفت خيز جنوب در اهواز ميزبان هيات وزنه برداري قزوين است و تيم هيات وزنه برداري فارس هم در كرمانشاه با شيرين فراز اين شهر روبرو مي شود. بهرام افشارزاده سرپرست فدراسيون وزنه برداري با اعلام اين خبر به خبرنگار همشهري گفت: متاسفانه ليگ امسال وزنه برداري در حد لياقت هاي اين ورزش در كشور برگزار نمي شود و تدابيري آغاز شده تا در دور بعدي، اين مسابقه ها به طرز باشكوه تر و تعداد تيمهاي بيشتري برگزار شود. وي افزود: مترصد آن هستيم تا در رده جوانان هم براي سال آينده ليگ داشته باشيم.بعد از انجام پيكارهاي وزنه برداري جوانان در رده سني 19 و 20 سال در اهواز رقابت هاي وزنه برداري جوانان در رده سني 17 و 18 سال نيز در اصفهان برگزار شد كه در پايان تيم خوزستان با كسب 170 امتياز به مقام قهرماني رسيد و تيمهاي گيلان و مازندران هم به ترتيب با 162 و 159 امتياز در مكان هاي دوم و سوم قرار گرفتند.]]>
</TEXT>
</DOC>
<DOC>
<DOCID>HAM2-851011-079</DOCID>
<DOCNO>HAM2-851011-079</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[رئيس و دبير فدراسيون بسكتبال به سوريه مي روند]]>
</TITLE>
<TEXT>
<![CDATA[گروه ورزشي- رئيس و دبير فدراسيون بسكتبال ايران روز پنج شنبه هفته جاري براي شركت در دومين نشست فدراسيون غرب آسيا عازم دمشق مي شوند. محمود مشحون و نصرت الله جعفريان نمايندگان ايران در اين نشست هستند. به گزارش روابط عمومي فدراسيون بسكتبال نشست فدراسيون بسكتبال غرب آسيا روز جمعه هفته جاري در سوريه تشكيل خواهد شد و قرار است پيرامون موضوعاتي چون كلاس هاي آموزشي، مسابقات و مشكلات بحث و تبادل نظر شود.سال گذشته نخستين دوره مسابقات بسكتبال غرب آسيا با موانع و مشكلات زيادي روبرو شد و حتي مسئولان تصميم گيرنده نتوانستند تكليف تيم قهرمان را روشن سازند.]]>
</TEXT>
</DOC>
<DOC>
<DOCID>HAM2-851011-080</DOCID>
<DOCNO>HAM2-851011-080</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[نگاه
اخلاق در فوتبال ليگ جهانگير كوثري]]>
</TITLE>
<TEXT>
<![CDATA[سايپا قهرمان نيم فصل فوتبال ليگ برتر شد. اين موفقيت در شرايطي كه تيم هاي تيم هاي پرسپوليس و استقلال بهترين بازيكنان ليگ و ملي پوش را در اختيار داشتند اتفاق افتاد. ده پيروزي طي چهارده هفته نشانه هاي خوبي است كه بدانيم سايپا از كدام فرمول براي موفقيت و قهرماني نيم فصل استفاده كرده است. آنچه به وضوح در تمام بازيهاي سايپا به چشم خورد، رعايت نظم و اصول خاصي است كه از طرف مديريت فوتبال سايپا به تيم منتقل شده است. حضور علي دايي نيز يكي از فاكتورهاي مهمي است كه به دليل نزديكي دايي به بازيكنان و حضورش در داخل ميدان و درك آنها از نظر روحي و رواني توانسته اهرمهاي پيش برنده را قويتر كند.
متاسفانه در بازيهاي ليگ شاهد رفتارهاي غيرمعمول و شايد غيراخلاقي شده ايم و روز به روز به بهانه هاي واهي پيروزي و تعصب بازيكنان تيم هاي بزرگ رفتارهاي غيرحرفه اي و غير ورزشي بسياري از آنها سرزده است. چنين ناهنجاري هايي در فوتبال از كجا ناشي مي شود، آيا باشگاهها در هياهوي قهرماني و جنجالهاي رايج گم شده اند و مسائل اخلاقي را فراموش كرده اند. مسئولين فوتبال بايد دوربين  هاي خود را به سمت اخلاق بچرخانند و اين رفتارها را تعريف تازه كنند.]]>
</TEXT>
</DOC>
<DOC>
<DOCID>HAM2-851011-081</DOCID>
<DOCNO>HAM2-851011-081</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[تابلو نتايج هفته چهاردهم]]>
</TITLE>
<TEXT>
<![CDATA[*سايپا 3 استقلال يك
گلها: حسين كاظمي(30)براي استقلال، سيد جلال حسيني(66)محسن خليلي(80)حميد رجبي(93)براي سايپا
اخراج: سياوش اكبرپور(61)محسن ارزاني(94)
*پيكان 4 مس كرمان 2
گلها: عزيز محمدي(36)و(83)محسن بياتي نيا(51)و(88)
براي پيكان، آدريانو آلوز(50)سوزامورا(80)براي مس
* سپاهان 2 فولاد خوزستان يك
گلها: عبدالحميد(35)و(63)براي سپاهان، امير خليفه اصل(34)براي فولاد
* ابومسلم 3 ملوان 2
گلها: احمد مقدسي پور(7)و(85)عرفان الروم(94)براي ابومسلم، قباخلو(13)و مجتبي قربان(93)براي ملوان
* پاس يك ذوب آهن يك
گلها: محمد غلامي(47)براي پاس، وحيد امرايي(93)براي ذوب آهن]]>
</TEXT>
</DOC>
<DOC>
<DOCID>HAM2-851011-082</DOCID>
<DOCNO>HAM2-851011-082</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[قائم مقامي و پريدر قهرمانان شطرنج انتخابي تيم ملي]]>
</TITLE>
<TEXT>
<![CDATA[ايسنا:پيكارهاي شطرنج انتخابي تيم هاي ملي مردان و زنان ايران با قهرماني قائم مقامي و شادي پريدر به پايان رسيد.در اين مسابقات كه در يازده دور و به شيوه سوئيسي انجام شد در بخش مردان احسان قام مقامي با 5/8 امتياز در صدر ايستاد و مرتضي محجوب و اصغر گلي زاده با 5/7 و 7 امتياز دوم و سوم شدند.در قسمت زنان شادي پريدر با 5/19 امتياز اول و سوم قرار گرفتند. در اين مسابقات برترين هاي دو بخش همراه با قائم مقامي، الشن مرادي و آتوسا پوركاشيان(نمايندگان ايران در بازي هاي آسيايي دوحه)براي حضور در مسابقات بين المللي مختلف به اردو دعوت مي شوند.]]>
</TEXT>
</DOC>
<DOC>
<DOCID>HAM2-851011-083</DOCID>
<DOCNO>HAM2-851011-083</DOCNO>
<ORIGINALFILE>/1385/851011/news/_vrzsh.htm</ORIGINALFILE>
<ISSUE>دوشنبه 11 دي 1385 - سال چهاردهم - شماره4172 - Jan 1, 2007</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ورزش</CAT>
<CAT xml:lang="en">Sport</CAT>
<TITLE>
<![CDATA[خبرهاي فوتبال جهان]]>
</TITLE>
<TEXT>
<IMAGE>/1385/851011/news/008571.jpg</IMAGE>
<![CDATA[
منچستر يونايتد فاصله اش را با چلسي افزايش داد
بي بي سي: تيم فوتبال منچستر يونايتد آخرين بازي سال 2006 را با پيروزي پشت سر گذاشت تا به استقبال سال نو ميلادي برود.منچستر يونايتد در مصاف با ردينگ سه بردو به برتري رسيد تا اختلافش با چلسي را به 6 امتياز برساند.در اين بازي سولشيائر در دقيقه(23)و كريستيانو رونالدو در دقايق(45)و(77)گلهاي منچستر را درون دروازه حريف جاي دادند. دو گل تيم ردينگ نيز توسط سونكوو ليتا به ثمر رسيد.منچستر يونايتد امروز در ادامه اين بازي ها به مصاف نيوكاسل مي رود. در حال حاضر منچستر با 53 امتياز در صدر جدول قرار دارد.تيم چلسي در ادامه ناكامي هايش بار ديگر به تساوي رسيد و اين بار مقابل فولهام نتيجه دو بر دو بازي قبلي اش را تكرار نمود. ياران مورينيو در هفته هاي اخير خوب ظاهر نشده اند.در اين بازي ليما روسينيو در دقيقه 35 مدافع فولهام و ديديه دروگبا در(62)براي چلسي گلزني كردند براي تيم فولهام نيز ولا از(17)و كارلوس بوكانگارا(84)گل زدند.در ساير بازي هاي مهم روز شنبه آرسنال در زمين شفيلد يك بر صفر مغلوب شد و ليورپول نيز در لندن مقابل تاتنهام به برتري رسيد.بولتون نيز با پيروزي سه بر دو مقابل پورتس موث به مكان سوم جدول صعود كرد. تا با توجه به شكست آرسنال و سقوط اين تيم به مكان پنجم جايگزين آرسنال شود.
سومين شكست رئال مادريد
رويترز: تيم فوتبال رئال مادريد در آغاز هفته چهاردهم لاليگا مقابل سويل شكست خورد.سويل در حالي كه در زمين خود ميزبان رئالي ها بود ابتدا دروازه اش در دقيقه 13 باز شد اما 4 دقيقه بعد فردريك كانوئت در دقيقه 17 نتيجه را به تساوي كشاند. در نيمه دوم بازي ارنستو خوانتون در دقيقه(77)توپ را براي دومين بار درون دروازه حريف جاي داد. با اين موفقيت سويل فاصله امتيازي خود را با بارسلونا حفظ كرد تا همچنان اصلي ترين رقيب اين تيم باشد.در منطقه كاتالان بارسلون با تنها گل دقيقه(60)رونالدينيو مقابل سوسيداد به برتري رسيد.در اين بازي سيلوينيو در دقيقه 85 از بازي اخراج شد.بارسلونا با اين پيروزي با 33 امتياز در صدر جدول باقي ماند.]]>
</TEXT>
</DOC>
<DOC>
<DOCID>HAM2-851011-084</DOCID>
<DOCNO>HAM2-851011-084</DOCNO>
<ORIGINALFILE>/1385/851011/world/_artw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[به انگيزه درگذشت ايرج زند، مجسمه ساز و نقاش
عشقش را باقي گذاشت]]>
</TITLE>
<TEXT>
<IMAGE>/1385/851011/world/008499.jpg</IMAGE>
<![CDATA[
اشاره؛
ايرج كريم خان زند، هنرمند نقاش و مجسمه ساز پس از گذراندن يك دوره كوتاه بيماري روز 23 آذر در سن 56 سالگي درگذشت و خبر فوت ناگهاني او جامعه هنري را متأثر كرد.
اين هنرمند از برجسته ترين هنرمندان معاصر ايران است كه با خلق آثار بديع و مدرن توانست جايگاه شايسته اي در ايران و جهان كسب كند، مرحوم ايرج زند در زمينه فعاليت هنري خود، صاحب سبك بود و احساسات لطيفش را در كالبد سخت آهن تجلي مي داد.
در روز مراسم تشييع پيكر ايرج زند از ميان آخرين دست نوشته هايش اين متن قرائت شد:... نه، مي دانم همه اش بهانه است، او جان مرا مي خواهد؛ عشق و شفقت هم بهانه است. او حضور مرا مي خواهد؛ حضور كامل مرا مي خواهد. صداي آب رودخانه، سبزي درختان، لطف بهار هم بهانه است؛ او حضور مداوم مرا مي خواهد؛ ترانه و تصوير همه اش بهانه است تا جان مرا تا قطره آخر بمكد و بي خويشي در رگ هايم جاري كند. نه، او روح مرا مي خواهد تا بي نيازم كند تا خود خلق شوم، بارور شوم و بارها خلق شدم.
به همين مناسبت، حسين ماهر، هنرمند معاصر و از دوستان مرحوم ايرج زند متني در اين خصوص نوشته است كه از نظرتان مي گذرد.
باز هم قلب پرتپش و فروزاني ايستاد و خاك، عزيز ديگري را در دل خود جاي داد. ايرج زند، هنرمند عاشق و خلاق در ميان ما نيست، آه كه باورش چه دشوار است. سوگي سوگي سوگي... يكي از نويسندگان معاصر در باره مرگ مي نويسد:
مرگ چه لغت بيمناك و شورانگيزي است. از شنيدن آن احساسات جانگدازي به انسان دست مي دهد، خنده را از لب ها مي زدايد، شادماني را از دل ها مي برد، تيرگي و افسردگي آورده هزار گونه انديشه هاي پريشان از جلو چشم مي گذراند... تا مرگ نباشد زندگاني وجود خارجي نخواهد داشت.
اما سخت است باور كردن اين كه ديگر ايرج زند را در نمايشگاهي كه سراپا زيبايي و عشق است نمي توان ملاقات كرد.
مي توان گفت ايرج زند كارش را به سرانجام رساند.
مي توان گفت او ذهنيتش را در زمان جاري ساخت.
و همچنين مي توان گفت فقدان حضورش خلايي است در تكامل همان ذهنيت.
در آخرين ديدارمان او از برپايي نمايشگاهي كه قرار بود در فصل بهار داشته باشد صحبت مي كرد و برق چشمانش جست وجوي ديگري را نويد مي داد.
عمر چه كوتاه باشد، چه طولاني، فشردگي هايي را در مقاطع خود دارد. زماني كه بارور شود مي آفريند و هيچ چيز جلودارش نيست، رفتن او در اوج آفرينشش بود.
]]>
<IMAGE>/1385/851011/world/008496.jpg</IMAGE>
<![CDATA[
ايرج زند خالص بود، همان بود كه مي نمود، رسا بود و زلال و نيازي به پرسش باقي نمي گذارد. در آخرين نمايشگاه در گالري گلستان مجسمه هايش رفتارهايي رمزآميز داشتند. تو را سحر مي كردند. هر موقع او را مي ديدم با مجسمه هايش ور مي رفت. نرمش هايي به اندام هاي آثارش مي داد و مي پرسيد: خوبه؟ و سيگارش را به گوشه لبش مي برد و پك عميق مي زد. موجودات او نرم تن بودند و استوار پرچرخش، تو را لابه لاي فضاهاي خالي كارهايش كه بسيار گويا هستند مي گرداند و به آرامي رهايت مي كرد و حس خوبي در تو باقي مي گذاشت به كارگاهش كه مي رفتي قدم مي زد آرام با نگاه دنبالش مي كردي و حتماً چيز جديدي در مسيرش مي يافتي كه او قصد داشت ببيني و حرف مي زد، چاي مي آورد مي نشست. نام تو را با يك جان كه به آخرش مي چسباند صدا مي كرد و وقتي او را ترك مي كردي بخشي از خودت را در آنجا جا مي گذاشتي كه بهانه بازگشتن دوباره داشته باشي. ايرج زند لطافت كودكي را همراه داشت و باورهايش را و باور كودكي اش را.
در آثار ايرج زند، زيبايي جاري است، زماني كه پسند زشتي حكايت گر است كه زيبا ديدن خود مكاشفه هنرمندانه اي است. آثار زند تو را مقابل خود مي ايستاند، به گردش درون فضايش دعوت مي كند و تو را به دنياي خود مي برد با لطافت و زيبايي رهايت مي كند كه تصميم بگيري ادامه دهي، بچرخي، بخندي، شاد باشي، حيرت كني و از جست وجو در حريم آن لذت ببري، تو را در تنگنا قرار نمي دهد كه دچار دلهره شوي. يا به تو شوك وارد نمي كند تا غم هايت را دوره كني، اين خاصيت زيبايي است. رسيدن هنرمند به اين مرحله بس دشوار است و دشوارتر زماني است كه بتواني آن را در زمان جاري كني و بتواني مخاطبانت را قانع كني كه همچنان عشق حرف اول را مي زند و سوداي نو شدن را در انديشه و وجودشان بيدار كني. ايرج زند نه با زبان كلام كه با زبان هنر و زندگي و خلق كردنش اين كار را با ما به انجام رساند و وقتي از كنار آثارش دور مي شوي از شر خيلي بايدها خلاص شده اي و حس نو شدن مي كني و زند خود چنين بود. در هر پروسه از كارهايش خالص تر و زلال تر و نوتر مي شد. او در يادداشت هاي شخصي اش مي نويسد او مرا مي خواهد، تمامي روحم را تمامي عشقم را و تمامي وجودم را. بي شك راهي جز اين براي خلق اثر هنري وجود ندارد.
ايرج زند ديگر در ميان ما نيست، اما حضورش را، روحش را و عشقش را برايمان باقي گذاشته است تا بتوانيم ادامه اش دهيم.]]>
</TEXT>
</DOC>
<DOC>
<DOCID>HAM2-851011-085</DOCID>
<DOCNO>HAM2-851011-085</DOCNO>
<ORIGINALFILE>/1385/851011/world/_artw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[نگاهي به نمايشگاه آثار فريده شاهسواراني در ساختمان قبلي روزنامه اطلاعات
نوشتم، خواندي و ديدم]]>
</TITLE>
<TEXT>
<IMAGE>/1385/851011/world/008493.jpg</IMAGE>
<![CDATA[
سهيلا نياكان
مدتي است كه ديگر هنرمندان نقاش علاقه اي به كار در سطح دوبعدي بوم ندارند و به دلايل مختلف فعاليت هنري خود را بر روي آثار حجمي، اينستاليشن و ويدئو آرت متمركز كرده اند و در اين ميان البته نقاشاني كه در گالري هاي شمال شهر تابلوهايي براي سالن هاي پذيرايي رنگ مي كنند، كم نيستند! اما فريده شاهسواراني با برپايي نمايشگاهي در ساختمان قديم روزنامه اطلاعات تجربه جديدي را در ارتباط مخاطب با فضاي هنري به اجرا درآورده است.
شاهسواراني بنا بر يك حس شخصي و وسوسه اي هنري، با ديدن فضاي خالي ساختمان قديم روزنامه اطلاعات در خيابان خيام سؤالي در ذهنش شكل مي گيرد؛ در جهان پرشتاب امروز سرنوشت روزنامه ها چه مي شود؟
سرانجام او در اوايل بهار امسال مقدمات برپايي نمايشگاهي تركيبي در سالن تحريريه سابق روزنامه اطلاعات را فراهم مي كند. اما به دليل پاره اي مشكلات اداري و غيراداري! اين مهم، موكول به آذر ماه سرد امسال مي شود. در اين فرصت، ساختمان تخليه و تخريب مي شود. يك فضاي مخروبه بتوني از بناي معروف روزنامه اطلاعات را در اختيار مي گيرد. همين اندك، نقطه شروع نمايشگاهي مي شود كه به تعبير بازديد كنندگان، دانشجويان، كارشناسان و حتي مديران هنري در چند سال اخير، كاري استثنايي محسوب مي شود. در اين ميان، سرماي غيرمنتظره روز افتتاحيه و بارش برف زودرس پائيزي بر حال و هواي سرد و خاكستري تأثير شگرفي گذاشت و اما خود نمايشگاه كه نوشتم، خواندي نام دارد، تركيبي از يك كار حجمي بزرگ اينستاليشن و سه ويدئو آرت است كه در مركز شهر و نزديك ميدان امام خميني برپا شده است.
شاهسواراني كف، ستون، ديواره ها و سقف سالن عريض و طويل طبقه چهارم را با روزنامه پوشانده است. هر قدر درست حدس زده باشيد، اما نمي توانيد تصور كنيد نزديك به دو تن روزنامه باطله در فضايي به وسعت نزديك به دو هزار متر زيربنا چه شكلي به خود مي گيرد. همه جا روزنامه، روي ديوارهاي تازه تخريب شده و يا ستون هاي تازه مرمت شده، پنجره ها، كف، ديوارهاي كاذب و حتي حفره هايي كه بين طبقات به وجود آمده بود، روزنامه بود و هر جا كه روزنامه به چشم نمي خورد، ويدئو آرتي كوتاه، ماجراي چيدمان اين روزنامه ها را به زبان تصوير و تأويلي بازگو مي كرد.
نورپردازي آبي مهتابي كه به شكل موضعي فضا را روشن كرده بود، قفسي پر از روزنامه مچاله شده بود، دالان هايي كه در گوشه و كنار به وسيله روزنامه از بقيه ديوارها مجزا شده و عجيب تر از همه كف روزنامه پوش، حسي از يك فضاي ناشناخته اما آشنا در ضمير ناخودآگاه به انسان منتقل مي كرد.
شايد كاري كه از مدت ها پيش شهرداران تهران و مديران هنري آن آرزو داشتند، شاهسواراني يك تنه آن را تجربه كرد و كاش اين تجربه را از نزديك مشاهده مي كردند؛ برپايي نمايشگاهي مدرن و اين كه ساكنين قديمي اين محله ها چه ارتباطي با هنر جديد مفهومي برقرار مي كنند؛ تجربه اي كه در تمام دنيا براي پيوند شهروند با پياده روها و هنرهاي تجسمي صورت مي گيرد.شاهسواراني گفته، مي خواهد نمايشگاهي از عكس هاي گرفته شده از اينستاليشن خود را برپا كند و يا در فضاي متروكه ديگري در مركز شهر تهران كاري مشابه انجام دهد.
منتظريم تا دوباره ذهن تجربه گراي اين هنرمند، ما را در وادي جديد با هنر مدرن آشنا سازد.]]>
</TEXT>
</DOC>
<DOC>
<DOCID>HAM2-851011-086</DOCID>
<DOCNO>HAM2-851011-086</DOCNO>
<ORIGINALFILE>/1385/851011/world/_artw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[گزارش سفر يونان(8)
خورشخانه  يوناني]]>
</TITLE>
<TEXT>
<IMAGE>/1385/851011/world/008502.jpg</IMAGE>
<![CDATA[
دكتر ميرجلال الدين كزازي
نپذيرفتم و گفتم كه بانوي او چشم به راه است و بهتر آن است كه زودتر بازگرديم. سپس، افزودم: من نه در هواپيما نه در آتن، هرگز فنجاني چاي كه به آيين و خوشدم فراهم آورده شده باشد، ننوشيده ام. همراه سخنم را استوار داشت و گفت: آري! چنين است. يونانيان قهوه نوشند و با چاي بيگانه. آنان چاي را جوشانده اي دارويي مي دانند كه تنها به هنگام بيماري مي بايدش نوشيد.
به شهر فرود آمديم. گفته بودندم كه آن شب را شام ميهمان سفير ايرانيم در يونان. با اين همه، هنگامي كه در فرجام گردش، زن و شوهر مرا به خوردن شام فراخواندند و پرشور بر خواست خويش درايستادند، من به پاس آيين و ادب خواهششان را پذيرفتم. گفتند خورشخانه اي يوناني را مي شناسند كه در آن، بر خواني كمابيش ايراني مي توان نشست. خورشخانه در كيفيسيا جاي داشت، برترين و گران ترين كوي در آتن كه تنها توانگران و نمايندگان كشورها در آن كاشانه مي توانند جست. خوراكي كه در اين خورشخانه فراپيشمان نهادند، دُنژكباب بود كه در ايران كباب تركي ناميده مي شود و آن را با گوشت مرغ فراهم آورده بودند. در خوان و خوراك هيچ كشوري، به اندازه يونان پنير كارايي و روايي ندارد. كمابيش، در همه خوراك هاي يوناني يا يوناني پسند، پنير به گونه اي به كار گرفته مي شود، نه تنها در خوراك هاي بنيادين، در خوراك هاي كنارين نيز. نمونه را، همواره پاره اي پهن و ستبر از پنير بر سالادهايشان نهاده شده است.
پس از شام، ميزبانان مهربان مرا به مهمانسرا رسانيدند تا از آنجا به سفارتخانه ايران بروم. خوان سفير، بدان سان كه چشم داشته مي شد، بسيار رنگين تر و مايه ورتر بود. پيش از شام، از هر دري سخن رفته بود؛ اما زمينه گفت وگويي كه من نيز نيك در آن هنباز شدم، بيشتر فرهنگ ايراني بود كه فرهنگي يگانه و يكپارچه است و همه شيب و فرازها و دگرگوني هايي كه در درازناي روزگاران در آن رخ داده است، بروني و در رويه بوده است و گوهر و سرشت و چيستي نهادين و دروني اين فرهنگ همواره يكسان و پايدار مانده است؛ به مانند دريايي ژرف و پهناور كه خيزابه هايي بسيار، ستبر و تنگ، فراخ دامان و تنگ دامن، هر دم بر آن پديد مي آيند و رويه آن را شكنج برمي زنند و ديگرگون مي سازند؛ اما دريا، در گوهر و نهاد خويش، پايدار مي ماند و همواره همان است كه از آن پيش بوده است؛ بر اين پايه، هر پژوهنده كه مي خواهد اين فرهنگ را به شيوه اي درست و به آيين بشناسد، مي بايد آن را در همه هستي و چيستي پايدار و گوهرينش بكاود و بررسد؛ اگر فريفته رويه ها بماند و به ژرفاها نگرايد و نپردازد، هرگز اين فرهنگ گرانسنگ را بدان سان كه مي بايد و مي سزد نخواهد شناخت.
زمينه اي ديگر كه اندكي فراختر در آن سخن رفت، دشواري و پرسماني است كه در اين روزگار، همه كشورهايي كه از پيشينه و تاريخي ديرباز برخوردارند، بدان گرفتار ند: گسترش فرهنگ بيگانه رسانه اي. گفته مي شد كه يونانيان كنوني به ويژه جوانانشان، سودازده و فريفته اين فرهنگ، با فرهنگ نياكاني پيوند گسيخته اند و از خود بيگانه شده اند. نمونه را، ميزبان ما مي گفت كه روزي به تسالونيك رفته بوده است كه كهن ترين و فرهنگي ترين شهر يونان است، به جست وجوي گورگاه افلاطون و ارسطو كه بر پايه بازگفتي در آن جاي دارد. اما بزرگان شهر او را گفته بوده اند كه: مجوي؛ كه نخواهي يافت. او در شگفت بود كه چگونه تسالونيكيان، سردخوي و گرانجان، پاس آن آوازه را نداشته اند و نكوشيده اند كه دست كم، بنايي نمادين چونان گورگاه اين دو فرزانه نامبردار در شهر خويش بسازند و برافرازند؛ تا بتوانند، نازان و سرافرازان، آن را به جهانگردان و دوستداران آن دو نشان بدهند.
سفير ما گفته بود كه آماده است كه از كيسه رادي و دهش دانش دوستان و فرهيختگان ايران آن گورگاه ها را در تسالونيك پي افكند. راستي را، در سراسر آتن، به خياباني بزرگ باز نخوردم كه با نام فرزانگان يونان زيور يافته باشد؛ تنها يك خيابان به نام الكساندر ناميده شده بود كه هيچ پيمان و پيوندي با فرزانگي و انديشه ورزي نداشته است و جهانباره اي فرهنگسوز و انديشه گداز بوده است.
بامدادان روز دوشنبه، همچنان مي بايست به سخنراني ها گوش مي سپرديم. اين روز واپسين روز همايش بود و دوشيزه دست اندركار، از سر رنجش و آ زردگي، گلايه به رايزن فرهنگي ما برده بود كه مهمانان ايراني گريزپاي اند و گاه جايشان در تالار همايش تهي است. بيشينه سخنراني ها كه همه آنها به زبان انگليسي انجام مي پذيرفت، مگر براي آنان كه به باستان شناسي و تاريخ هنرگرايان بودند، دلچسب و گيرا نبود و هرگز تالار همايش، همانند آيين گشايش، از انبوه شنوندگان در نمي آكند. پاره اي از ديدگاه ها و گفتارها نيز مرا برمي آشفت و به خشم مي آورد؛ زيرا بازگفت دروغ هاي بزرگ تاريخي بود كه افسانه پردازان و پنداربافان يوناني و رومي پيرامون اسكندر و تازش هاي او به خاور زمين به ويژه ايران بربافته اند و برساخته اند؛ تا از وي چهر ه اي افسانه رنگ و نيمه اسطوره اي بسازند و با بركشيدن و سترگي بخشيدن به او، پيروزي هاي درخشان ايرانيان را در يونان فرو پوشند و بدين سان، با دروغ هاي شگرف و خردآشوب و باورناپذير، كين ديرينشان را بر پيروزمندان پولادچنگ پارسي بتوزند و دل دردمند و دژم را برافروزند؛ دروغ هايي از آن گونه كه دبير و رخدادنگار اسكندر كاليستنس نوشته است و تا بدان پايه بيراه و به دور از راستي و روايي است كه روشن رايان و فرهيختگان باخترينه را ناچار گردانيده است كه او را دروغ زن بنامند. آنچه در اين ميان، آنچه بيش دل را به درد مي آورد و جان را مي آزارد آن بود كه گاه اين دروغ ها و فسانه هاي فريب آميز را مي بايست از دهان سخنرانان ايراني نيز مي شنيديم.
در پس هر سخنراني، پرسش و پاسخي نيز سامان داده شده بود. من، در فرجام يكي از سخنراني ها، از سخنران كه مردي جوان و يوناني بود و پرشور از اسكندر سخن گفته بود، پرسيدم كه: اسكندر به راستي كيست؟ ما در ايران برآنيم كه اسكندر ديگر است و آلكساندر مقدوني ديگر و اين دو را كه يكي چهره  اي تاريخي و باخترينه است و ديگري چهره اي رازآلود و خاورانه، نمي بايد با هم درآميخت و يكي دانست. در ايران، گرايش و انگاره اي نيرومند در اين اوان روايي يافته است كه بر پايه آن، سكندر كه او را خداوند دو شاخ(= ذوالقرنين)برناميده اند شهريار بزرگ و نامدار هخامنشي كوروش است، نه آلكساندر مقدوني پورفيليپ. سخنران در شگفت افتاد و پاسخي نداد و تنها گفت كه در اين باره، چيزي نمي داند و از من خواست كه آبشخورهايي را بر وي برشمارم تا از اين انگاره  نوآيين آگاهي يابد.
اما او در اين باره چيزهايي مي دانست. كار پرسش من كه بيش گوشزد بود تا پرسش بالا گرفته بود. در ديرينكده هنر بيزانس، سخنران به نزد من آمد. او پارسي را به نيكي سخن مي گفت و از آن پيش، كتاب ذوالقرنين يا كورش كبير را كه مولانا ابوالكلام آزاد دانشور مسلمان هند نوشته است و استاد باستاني پاريزي آن را به پارسي درآورده است، خوانده بود. مولاناي هندي، در اين كتاب، به شيوه اي برهاني و روشن، كوشيده است كه آشكار و استوار بدارد كه خداوند دو شاخ كه در نبي(= قرآن)نيز از او به ستايش سخن رفته است، شهريار نامدار هخامنشي كوروش است. راستي را كه اين ابرمرد تاريخ ايران، به هر روي و راي، شايسته ستايش و بزرگداشت است. زيرا او، در تاريخ ايران و جهان، چهره اي يگانه داشت كه هيچ همان و همتايي براي وي در ميان شهرياران و فرمانروايان نمي توان يافت. كدامين فرمانروا را جز او مي شناسيم كه شهرهاي گشوده را به ويراني نكشيده باشد و شهروندانشان را در خاك و خون فرو نغلتانده باشد و گنجينه هايشان را به تاراج نبرده باشد. كدامين شهريار جز او در پرستشگاه شهرهاي گشوده، آيين مردمان آن شهر را گرامي مي داشته است و فراخ انديش و آزادمنش و مردم دوست، مي فرموده است كه مردمان در كيش و آييني كه مي ورزند، آزادند و كسي را نمي رسد كه چشم آز به دارايي و ناموس آنان بدوزد؛ يا بر آن سر افتد كه آنان را به بردگي بكشد و ببرد. از آن است كه فرمان نامه كورش بزرگ كه بر استوانه اي گلين نگاشته شده است و هم اكنون يكي از شگفتي ها و سرمايه هاي ديرينكده فرانسوي لوور شمرده مي آيد، يكي از سرچشمه ها و آبشخورهاي پيمان نامه حقوق بشر در سازمان ملل گرديده است.
چگونه خداوند دو شاخ آلكساندر مي تواند بود؟ ماجراجويي آشفته خوي كه او را از زادبومش به خواري رانده بوده اند؛ ددمنشي خونريز و بدكنش كه شهرها را به ويراني مي كشيد و كتابخانه ها را در آتش مي سوخت و شهروندان بي گناه را بي درنگ و دريغ، از دم تيغ مي گذرانيد، از ديگر سوي، با]]>
</TEXT>
</DOC>
<DOC>
<DOCID>HAM2-851011-087</DOCID>
<DOCNO>HAM2-851011-087</DOCNO>
<ORIGINALFILE>/1385/851011/world/_asib.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[كپي سيم كارت، تهديدي نو]]>
</TITLE>
<TEXT>
<IMAGE>/1385/851011/world/008511.jpg</IMAGE>
<![CDATA[
سميه صيادي فر
از اين به بعد با دقت بيشتري به قبض تلفن همراهتان توجه كنيد و اگر رقم صورت حسابتان به طور غيرمعمول افزايش پيدا كرده بود، بدانيد با پديده اي جديد و خطرناك روبه رو شده ايد؛ سيم كارت شما كپي شده است! اين امر اصلا قابل تعجب نيست. پديده اي است كه مشتركان تلفن همراه در 2 ماه اخير با آن مواجه شده اند. حرف و حديثها در اين مورد زياد است و بازار گفتگو و اظهار نظر در اين ميان گرم. براي تكميل اطلاعات خود در اين زمينه، به خواندن خود ادامه دهيد.
كپي سيم كارت شايعه است؟!
محمد سليماني - وزير ارتباطات و فن آوري اطلاعات- در آخرين نشست خبري خود، درباره شايعه كپي سيم كارت تلفن همراه تاكيد كرد: وقتي گفته مي شود كه شايعه، يعني اين كه شايعه است و صحت ندارد، از اين رو گزارشي در اين رابطه به ما نشده است و ما با موضوع كپي سيم كارت برخورد نكرده ايم، حتي سيستم هاي ما چيزي در اين رابطه نشان نمي دهند و شايد اين مساله يك نوع كلاهبرداري براي فروش كالايي باشد.
اما رئيس انجمن فروشندگان سيم كارت گوشي و لوازم جانبي در اين باره گفت: در حال تهيه و تنظيم گزارشي در رابطه با سيم كارت هايي كه قابليت هاي ضبط مشخصات سيم كارت ها را دارند، هستيم؛ تا آن را براي بررسي و تصميم گيري بيشتر به مراكز ذي صلاح ارسال كنيم.
افشار فروتن لاريجاني اظهار كرد: به دليل وجود تنوع سيم كارت هايي كه بعد از ورود اپراتور اول در بازار به وجود آمد، افرادي وجود دارند كه داراي چندين خط و سيم كارت  در سراسر دنيا هستند و به اين منظور سيم كارت هايي با اين ادعا وارد بازار شد كه قابليت ضبط مشخصات سيم كارت ها را دارد.وي با بيان اين كه بيشتر مشتركان مهارت كافي براي كپي اين نوع سيم كارت ها را ندارند، گفت: استفاده از اين سيم كارت ها و ريختن اطلاعات بر روي آن ها كار راحتي نيست و اين كار بايد توسط متخصصان انجام شود كه البته طبق گزارش هاي رسيده در اين زمينه تخلفاتي صورت مي گيرد و افرادي با گرفتن مبلغي پول اقدام به كپي سيم كارت ها مي كنند.به گفته او، مواردي وجود دارد كه يكسري از افراد كه به امور نرم افزاري و رايانه آشنا هستند، با گرفتن وجهي در حدود 40 تا 50 هزار تومان، به كپي سيم كارت ها اقدام مي كنند و اين خود، زمينه سوءاستفاده افرادي را فراهم آورده است. اما چندي پيش سرپرست روابط عمومي شركت ارتباطات سيار، با تاكيد بر اين كه سيم كارت  هاي موجود در اين شبكه قابليت كپي  كردن ندارند، گفته بود: تاكنون گزارشي مبني بر كپي شدن سيم كارت  هاي شبكه ارتباطات سيار به ما ارايه نشده است.
عباسعلي ابوالفضلي با بيان اين كه سيم كارت  هايي كه از ابتداي سال 73 در شبكه ارتباطات سيار فعال شده بود، از پيچيدگي نرم افزاري بالايي برخوردار نبود، گفت: از آنجايي كه هر سيم كارتي عمر مفيد دارد، در حال حاضر سيم كارت هاي قديمي در شبكه ارتباطات سيار وجود ندارد و سيم كارت  هاي جديد نيز از قابليت نرم افزاري پيچيده  اي برخوردار است.وي با بيان اين كه دخل و تصرف در هر سيستم نرم افزاري ممكن است، افزود: امكان كپي يك سيم كارت به صورت تئوريك وجود دارد، اما تا به حال به موردي برخورد نكرده  ايم.
به گفته سرپرست روابط عمومي ارتباطات سيار، كسي كه دست به اين كار مي  زند، مطمئنا از تخصص نرم افزاري بسيار بالا و وجدان اخلاقي بسيار پاييني برخوردار است. اين در حالي است كه علي رغم رد شايعه كپي سيم كارت تلفن همراه ازسوي مسئولان امر، ظاهرا شركت ارتباطات سيار اين موضوع را در دست بررسي دارد.
كپي سيم كارت تأييد شد
رييس هيات مديره شركت مخابرات ايران گفت: تاكنون مواردي از كپي سيم كارت تلفن همراه گزارش شده كه سريعا شناسايي و پيگيري شده است و اميدواريم با هوشياري مشتركان، معضل كپي سيم كارت زودتر از بين برود. البته وجود اين مورد، با مراقبت و نظارت شركت ارتباطات سيار، بسيار محدود بوده است.
وفا غفاريان، درباره مباحث مطرح شده درباره كپي سيم كارت تلفن همراه در بازار اظهار كرد: يك سري از سيم كارت هاي قديمي  قابل كپي كردن هستند و گفته مي شود كه دستگاه هاي آن نيز در بازار وجود دارد، اما اين امر سريعا در سيستم هاي مخابراتي ما شناسايي مي شود؛ چرا كه از يك سيم كارت در دو ناحيه استفاده مي شود و با توجه به مختلف بودن محل هاي تماس و نوع گوشي ها، اين امر قابل شناسايي است؛ از اين رو، هر دو سيم كارت مسدود مي شود تا وضعيت آن مشخص شود.
وي با اشاره به اين كه حداكثر 12 ساعت طول مي كشد تا سيم كارت غيرمجاز در شبكه شناسايي شود كه بلافاصله قابل پيگيري است، گفت: اين امر از طريق قضايي و حقوقي نيز قابل پيگيري است.
او با تاكيد بر اين كه سيم كارت هاي جديد تلفن همراه به هيچ وجه قابل كپي برداري نيستند، گفت: با توجه به اين كه در حال حاضر چند نوع سيم كارت در بازار موجود است، تنها برخي از سيم كارت هاي قديمي  قابل كپي كردن هستند. غفاريان تصريح كرد: براي ايمني بيشتر، بهتر است، مشتركان در محافظت از سيم كارت خود مراقبت كنند و سيم كارت خود را به افراد ناشناس ندهند و همچنين از مراكز معتبر، سيم كارت خريداري كنند.
همچنين عباسعلي ابوالفضلي - سرپرست روابط عمومي  شركت ارتباطات سيار- اظهار كرد: از سيم كارت هاي جديد شركت ارتباطات سيار تا به امروز هيچ گونه كپي گرفته نشده است.
او افزود:  تنها برخي از سيم كارت هاي قديمي  ارتباطات سيار به دلايل مختلف در گذشته كپي شده، اما هر زمان اين امر اتفاق افتاده، رديابي و كشف شده است، از اين رو در حال حاضر و هر شش ساعت يك بار بر خطوط مشتركان نظارت مي شود، بنابراين اگر مكالمه همزمان در سيستم شناسايي شود، سيم كارت مورد نظر قطع مي شود و پس از آن با مراجعه مالك سيم كارت به مخابرات، اطلاع داده مي شود و به تناسب  آن پيگيري هاي لازم به عمل مي آيد. وي تاكيد كرد: در طول مدتي كه خطوط مشتركان به شكل دوره اي چك مي شود، تنها يك مورد كپي سيم كارت شناسايي شده است.او خاطرنشان كرد: امكان دخل و تصرف در هر نرم افزار به شكل طبيعي وجود دارد و اما اين امر نيازمند تخصص بسيار بالايي است و از اين رو ضريب امنيتي سيم كارت هاي جديد ارتباطات سيار 2هزار برابر بيشتر از سيم كارت هاي قديمي  شبكه است و بر اين اساس، مشكلي براي مشتركان پيش نمي آيد.
سرپرست روابط عمومي  شركت ارتباطات سيار تصريح كرد: به مشتركان توصيه مي كنيم مراقب سيم كارت و تلفن همراه خود باشند و تلفن همراه خود را به افراد ناشناس يا تعميرگاه هاي غيرمجاز ندهند.
اين سخنان در حالي عنوان مي شوند كه مسئولان مخابرات و وزارت ارتباطات، ازجمله شخص وزير، در چند روز گذشته بارها اين موضوع را از اساس رد مي كردند و به مردم اطمينان خاطر مي دادند. اما حالا با اين تاييدها به  نظر مي رسد هر مشتركي علاوه بر مشكلات حقوقي و قضائي محتمل، دست كم در معرض 12ساعت هزينه  اضافي مكالمه  قرار دارد.
كپي كاري سيم كارت؛ عجيب اما ممكن!
اخيرا در بازار تلفن همراه تهران، دستگاه هايي ساخت كشورهاي چين و ژاپن به بازار آمده است كه با قراردادن يك سيم كارت اصلي صادرشده از سوي شركت مخابرات ايران، اطلاعات امنيتي و كليدي سيم كارت ها(ki)را رمزگشايي كرده و اين رمز را روي سيم كارت خام منتقل مي كند. در اين صورت از يك شماره موبايل، 2عدد در شبكه مادر تعريف مي شود؛ بدون اين كه صاحب سيم كارت اصلي از چنين سوء استفاده اي باخبر باشد. بر اساس اطلاعات فني موجود، هنگامي كه يك تلفن همراه روشن مي شود، چندين كد و شماره رمز به مركز مادر مخابراتي ارسال مي شود. مركز شبكه ارتباطات سيار(m.s.c)با دريافت اين كدها، ارتباط شماره سيم كارت را با شماره هاي موجود خود مقايسه و در صورت موجودبودن اين شماره، از آن به عنوان دستگاه روشن در شبكه ثبت نام مي كند. قبل از صدور اجازه ورود سيم كارت به شبكه و ثبت نام ليست سياه، شماره هاي شبكه مادر نيز شماره جديد را كنترل و اجازه ورود صادر مي كند.
دستگاه هايي كه اكنون با معادل فارسي سيم كارت خوان به بازار آمده، قادر است با كپي سيم كارت اصلي، چنين مراحل امنيتي را در شبكه تلفن همراه كشور طي كرده و خود را در شبكه تعريف كند. اين دستگاه ها با 2مارك سوپرسيم و سيم از چين و ژاپن وارد بازار شده است كه دستگاه چيني بين 45 تا 50هزار تومان و دستگاه ژاپني 80هزار تومان قيمت دارد. همراه با اين دستگاه ها يك عدد سيم كارت خام از نوع سيم كارت هاي شركت مخابرات ايران موجود است و در صورت تقاضاي خريدار، تعداد بيشتري سيم كارت خام به قيمت حدودا 25 تا 30هزار تومان در اختيار وي قرار مي گيرد. شكل اين دستگاه ها تقريبا شبيه گوشي تلفن همراه كوچك است و سيم كارتي كه پشت آن، عكس يك ماهي قرمز با مارك سيم ماكس چاپ شده است و يك لوح فشرده نرم افزار نيز ضميمه آن است. البته فناوري پيشرفته تري نيز براي كپي كردن سيم كارت به بازار آمده كه به صورت بي سيم عمل كرده و قيمت آن طوري نيست كه همگان بتوانند به آن دسترسي پيدا كنند. اين دستگاه ها قادر است اطلاعات حياتي و امنيتي سيم كارتي را كه داخل يك گوشي روشن در حال كار است، شكار، رمزگشايي و در خود ذخيره كند. اين فناوري، خطرناك تر است، چرا كه اطلاعات يك سيم كارت به طور سريع و همزمان به چند سيم كارت خام منتقل و كپي مي شود.
]]>
<IMAGE>/1385/851011/world/008484.jpg</IMAGE>
<![CDATA[
كپي سيم كارت، چالشي جديد
كارشناس ارشد مخابرات درباره چگونگي كپي سيم كارت تلفن همراه گفت: زماني كه يك موبايل در شبكه روشن مي شود، اتفاقات متعددي براي ورود به اين شبكه جريان مي يابد؛ از جمله اين كه چندين كد و شماره مشخص به صورت رمز به مركز ارسال مي شود.
بابك نيك فال اين رمزها را شامل شماره مشخصه سيم كارت و شماره سريال دستگاه تلفن همراه عنوان كرد و افزود: مركز شبكه ارتباطات سيار(msc)با دريافت اين كدها، ابتدا شماره سيم كارت را با شماره هاي موجود خود مقايسه و در صورت موجود بودن اين شماره، از آن به عنوان دستگاه روشن ثبت نام مي كند.
وي يادآور شد: قبل از صدور اجازه  ورود به شبكه و ثبت نام، شماره هاي مشخصه با ليستي به نام ليست سياه(black list)مقايسه و در صورت وجودنداشتن در اين ليست، جهت ورود به شبكه مجاز مي شود.
به گفته وي، ليست سياه شامل سيم كارت ها يا شماره سريال دستگاه هاي تلفن همراه غيرمجاز و متخلف است.
نيك فال ادامه داد: از هشت سال پيش، دستگاه هايي وارد بازار شد كه با كپي اطلاعات سيم كارت و ارسال آن به شبكه، سيم كارت را شبيه سازي يا به عبارتي جعل مي كند. اين كارشناس گفت: اين دستگاه ها به دو صورت كار مي كنند؛ در روش اول، سيم كارت در داخل دستگاه قرار مي گيرد و از آن كپي مي شود و در روش دوم، دستگاه خاصي به صورت بي سيم، اطلاعات موبايل هاي روشن را شكار، رمزگشايي و در خود ذخيره مي كند.
نيك فال تصريح كرد: در هر دو روش، صورتحساب مكالمات تلفني به نام دارنده سيم كارت اصلي ارسال مي شود. وي بيان داشت: در اداره پليس آمريكا(fbi)بخشي مخصوص رديابي اين گونه افراد تاسيس شده  است كه در صورت شناسايي شماره مشخصه يك سيم كارت در دو نقطه مختلف با صاحب اصلي سيم كارت تماس حاصل كرده و صاحب سيم كارت جعلي را رديابي و دستگير مي كند.
نيك فال گفت: براي جلوگيري از چنين سودجويي هايي توصيه مي شود در محل هاي پررفت وآمد از روشن يا خاموش كردن غيرضروري دستگاه تلفن همراه پرهيز كنيد و سيم كارت خود را به سادگي در اختيار افراد مشكوك قرار ندهيد.
طراحي سيستم رمز براي جلوگيري از كپي برداري
كپي برداري از سيم كارت، اين روزها به يك معضل و يك تفكر منفي براي صاحبان تلفن همراه تبديل شده است. رئيس آزمايشگاه رمزنگاري دانشگاه علم و صنعت از طراحي 3سيستم رمز براي موبايل هاي ايران و استفاده هاي بين المللي خبر داد و گفت: اكنون به دنبال سرمايه گذاري براي اجراي اين طرح ها هستيم.
دكتر مجيد نادري افزود: با توجه به كپي برداري از سيم كارت هاي تلفن همراه و استفاده از سيم كارت افراد ضرورت ايجاب مي كرد سيستم رمزي در تلفن هاي همراه ايجاد شود.
وي گفت: اين سيستم در دنيا به صورت a3، a5 و a7 به تلفن هاي همراه افزوده مي شود و از اين طريق امكان بهره برداري از سيم كارت و اطلاعات افراد از بين مي رود.
مسئول آزمايشگاه رمزنگاري دانشگاه علم و صنعت اظهار داشت: دانشگاه علم و صنعت نيز طراحي 3سيستم رمز را براي موبايل هاي ايران و استفاده هاي بين المللي انجام داده است كه به دنبال سرمايه گذاري براي اجراي آن است. متأسفانه مذاكرات با مخابرات و ديگر دستگاه هاي اجرايي براي خريد اين طرح و سرمايه گذاري بر روي آن تاكنون بي نتيجه باقي مانده است.
وي اضافه كرد: از همين طريق مي توان براي امنيت سيستم هاي نظامي مانند بي سيم و... استفاده كرد.
نادري در اهميت اين امر گفت: كشور آمريكا مدت 5 سال بر روي شكستن رمز بي سيم و تلفن هاي همراه كشور افغانستان سرمايه گذاري كرد تا بتواند به اطلاعات اين كشور دست يابد.
عضو هيأت علمي دانشگاه علم و صنعت در رشته كامپيوتر گفت: كشور ما حاضر نيست بر روي اين مسائل سرمايه گذاري كند و احتمال به خطر افتادن اطلاعات و سرقت هاي اطلاعاتي بسياري در كشور وجود دارد كه امنيت كشور را مخدوش مي كند.
نادري با بيان اينكه تا هكرها وجود دارند، دائما بايد به دنبال سيستم هاي امن بود، افزود: بايد رمزگذاري بر روي تلفن هاي همراه و سيستم هاي موبايل را به عنوان يك پروژه بزرگ پايه گذاري كرد و در اين مسير از تكنولوژي هاي روز بهره گرفت.
وي تاكيد كرد: هنگامي كه از سيم كارت كپي برداري مي شود، علاوه بر اينكه تمامي هزينه هاي شخص كپي كننده براي دارنده اصلي سيم كارت محاسبه مي شود، مكالمات و اطلاعات شخص اصلي نيز در دسترس متخلفين كپي كننده قرار مي گيرد.
با كپي كاران بايد طبق قانون
جعل برخورد شود
يك وكيل دادگستري معتقد است: با عاملان كپي سيم كارت هاي تلفن همراه بايد مطابق قانون جعل برخورد شود. نعمت احمدي با بيان اينكه اين اقدام همانند اقدام به جعل اسكناس، چك بانكي، مهر و غيره است، گفت: اين كه گفته مي شود در قبال كپي سيم كارت هاي تلفن همراه خلع قانوني وجود دارد، درست نيست، بلكه با اين امر نيز مانند ساير موارد جعل برخورد خواهد شد كه مجازات آن برابر قانون جعل اسناد رسمي دولتي برابر با 3 سال حبس است.
احمدي با بيان اينكه وظيفه پليس به عنوان ضابط قوه قضاييه كشف عاملان و وظيفه قوه قضاييه نيز به عنوان مجري قانون، تطبيق عمل متخلفان با قوانين موجود و مجازات آنهاست ادامه داد: سازمان مخابرات كشور نيز مي تواند به عنوان شاكي اقدام به شكايت كند. علاوه بر آن مي تواند از ابزار و وسايلي استفاده كند كه كمتر قابل جعل باشند تا به اين وسيله راه سوءاستفاده را به روي متخلفان ببندد. اين وكيل دادگستري افزود: اين مسأله تبعات زيادي را نيز به دنبال دارد كه از جمله آسيب پذيري اسناد دولتي و زيان به دولت، آسيب به منافع عمومي و ضرر زدن به اقتصاد كشور است.
اين در حالي است كه حقوقداني ديگر نوع برخورد با پرونده هاي متخلفان كپي سيم كارت تلفن همراه را همانند برخورد با كلاهبرداري دانست و گفت: در سيستم فعلي در قبال اين مسأله مي توان با عنوان كلاهبرداري برخورد كرد مگر آنكه قوانين خاصي در اين خصوص از سوي مخابرات تعيين شود. جمشيد نورشرق گفت: اين كه ما به مسأله كپي سيم كارت عنوان جعل بدهيم قطعا" با تعريف جعل هماهنگي ندارد. عنوان ديگري كه مي توان به اين مسأله نسبت داد توسل به وسيله متقلبانه براي بردن مال ديگران است اما اشكال در اينجاست كه بايد شاكي خصوصي مطرح باشد. به نظر اين حقوقدان مي توان براي اين اقدام عنوان كلاهبرداري را در نظر گرفت.]]>
</TEXT>
</DOC>
<DOC>
<DOCID>HAM2-851011-088</DOCID>
<DOCNO>HAM2-851011-088</DOCNO>
<ORIGINALFILE>/1385/851011/world/_asib.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نگاه امروز
ناامني ارتباط]]>
</TITLE>
<TEXT>
<![CDATA[گروه اجتماعي- سرانجام خبر كپي سيم كارت هاي تلفن همراه در كشور از سوي مسئولان وزارت ارتباطات بعد از مدت ها سكوت، تأييد شد. در حالي  كه اغلب رسانه هاي گروهي چندي بود شواهد مربوط به اين خبر را در بازار مورد انعكاس قرار داده بودند، بالاخره وزير ارتباطات و فناوري اطلاعات نيز اين اخبار را تأييد كرد، اما در عين حال ابراز اميدواري كرد كه جاي هيچ گونه نگراني براي كاربران تلفن همراه در كشور وجود ندارد و اين در حالي است كه منابع آگاه از وجود شكايت هاي متعدد در اين زمينه خبر مي دهند. مسئولان ارتباط سيار نيز معتقدند تنها اولين سري سيم كارت هاي توزيع شده در كشور از اين قابليت برخوردارند و سيم كارت هاي فعلي از لحاظ امنيتي بسيار بالا هستند. در چند سال گذشته موارد متعددي از كپي كردن سيم كارت تلفن همراه مشاهده شده است به  طوري  كه برخي سودجويان با استفاده از دستگاه ها و روش هاي خاص به استخراج اطلاعات امنيتي و كليدي سيم كارت ها پرداخته و به شماره تلفن آنها دست پيدا مي كنند.
به هر حال به نظر مي رسد اين مشكل در كنار مشكلاتي همچون ثبت شماره سريال گوشي هاي تلفن همراه و اختلال در آنتن دهي، يكي از بحران هاي جدي براي ارتباطات سيار و اپراتور خصوصي كشور در چند سال اخير محسوب شود. افراد سودجو اكنون مي توانند با استفاده از سيم كارت كپي شده و شماره تلفن مورد نظر، با ديگران تماس بگيرند بدون آن كه صاحب اصلي سيم كارت متوجه اين تخلف شود. البته زماني اين امر مشخص مي شود كه هزينه قبض ماهانه مشترك تلفن همراه بيشتر از مقدار مورد استفاده وي باشد و مشترك، متوجه سوء استفاده فرد يا افراد ديگري از سيم كارت خود شود. از هشت سال پيش، دستگاه هايي وارد بازار شد كه با كپي اطلاعات سيم كارت و ارسال آن به شبكه، سيم كارت را شبيه سازي يا به عبارتي جعل مي كند.
اين دستگاه ها به دو صورت كار مي كند؛ در روش اول سيم كارت در داخل دستگاه قرار مي گيرد و از آن كپي مي شود و در روش دوم، دستگاه خاصي به  صورت بي سيم، اطلاعات موبايل هاي روشن را شكار، رمزگشايي و در خود ذخيره مي كند. در هر دو روش، صورتحساب مكالمات تلفني به نام دارنده سيم كارت اصلي ارسال مي شود. پليس فدرال آمريكا fbi بخش مخصوص رديابي اين گونه افراد را تأسيس كرده است كه در صورت شناسايي شماره مشخصه يك سيم كارت در دو نقطه مختلف با صاحب اصلي سيم كارت تماس گرفته و صاحب سيم كارت جعلي را رديابي و دستگير مي كند. دستگاه هاي خاص كپي كه اغلب چيني يا ژاپني است، با شناسايي و رمزگشايي اطلاعات كليدي و منحصربه فرد سيم كارت، آن را روي يك سيم كارت خام كپي مي كند. هر نوع سيم كارتي در اين دستگاه ها قابل كپي كردن است.
اين در شرايطي است كه براي جلوگيري از چنين سودجويي هايي توصيه مي شود در محل هاي پررفت وآمد، از روشن يا خاموش كردن غيرضروري دستگاه تلفن همراه پرهيز كنيد و سيم كارت خود را به سادگي در اختيار افراد مشكوك قرار ندهيد. اما آيا تجهيزات شبكه ارتباطات سيار كشور مي تواند به شناسايي سيم كارت هاي كپي شده بپردازد يا خير؟ اين سؤالي است كه براي جواب آن بايد تا ماه هاي آينده، به انتظار نشست.]]>
</TEXT>
</DOC>
<DOC>
<DOCID>HAM2-851011-089</DOCID>
<DOCNO>HAM2-851011-089</DOCNO>
<ORIGINALFILE>/1385/851011/world/_asib.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پنجره
گزارش كوتاه درباره پيام كوتاه]]>
</TITLE>
<TEXT>
<IMAGE>/1385/851011/world/008487.jpg</IMAGE>
<![CDATA[
گروه اجتماعي - همين حالا كه شما از روي لطف، اين نوشته را مي خوانيد، تلفن همراه هزاران مخاطب همشهري با بوقي كوتاه اعلان مي كند كه خبري تازه و البته كوتاه رسيده است. آنچه در پي مي آيد گزارشي است كوتاه از خدتي كه شما از آن بهره مند هستيد.
فكر بهره گيري همشهري از رسانه sms براي ارسال خبر به سال گذشته بر مي گردد، اما اين كار به طور جدي از 4-5 ماه پيش در دستور كار قرار گرفت و اكنون مي توان ادعا كرد با كار ويژه تازه اي كه براي sms تعريف شده، رسانه اي تازه اي وارد بازار شلوغ خبررساني كشورمان شده است.
نخستين روزي كه قرار شد اين كار رسانه اي را به طور جدي شروع كنيم شبح يك سؤال بزرگ از جلوي چشمان مان عبور مي كرد. از خود مي پرسيديم در دنيايي كه راديو پيام، هر 15 دقيقه آخرين خبرها را از عمق كهكشانها و قعر درياها بيرون مي كشد و به گوش شنوندگان مي سپارد و يا شبكه خبر تلويزيون كه از صبح علي الطلوع تا نيمه شب، صدها گزارش تصويري را بر چشم بينندگان مي نشاند و همزمان با اين دو، چند شبكه ديگر سيما، علاوه بر بخشهاي خبري رسمي، آخرين اتفاقات را لحظه به لحظه به صورت زيرنويس منتشر مي كنند و نيز سايتهاي خبري پرشماره، براي لحظه اي آرامش ندارند، sms را چه به خبررساني؟ و از آن مهمتر، مگر نه اينكه كاربرد sms، به درست يا غلط در فرهنگ ارتباطي ما ايراني ها طور ديگري تعريف شده است؟
وادي تازه اي بود و تجربه اي نو، بايد وارد مي شديم و تجربه مي كرديم و برخلاف انتظارمان بيش از آنچه تصور مي كرديم كارمان گرفت.
با يك خبر كوتاه كه در روزنامه همشهري انتشار يافت، افراد زيادي مشترك شدند، كافي بود - و هست - كه به شماره 1000251 يا 3000251 يك پيام كوتاه فرستاده شود و بعد از آن هر مشترك به فراخور نيازش اخبار اقتصادي، اجتماعي، فرهنگي، ورزشي، شهري، it و سياسي را دريافت كند. كار واقعا به همين راحتي است. اما براي همين راحت شدن همكاران مان در مديريت انفورماتيك همشهري با نرم افزارها و سخت افزارها، كلي كلنجار رفته اند و چه بسا بارها اعصاب شان هنگ كرده است.
با اين همه، اما هنوز در ابتداي راهيم. در اروپا sms به عنوان يك رسانه خبري قابليتهاي فراواني دارد كه ما براي رسيدن به آن به اندازه زمين تا آسمان فاصله داريم. اما خرسنديم كه زيرساختهاي لازم براي رسيدن به آنها را دست كم در حد دانش خود فراهم كرده ايم و اگر فناوري(تكنولوژي سابق)رفاقتش را با ما به هم نزند به آنها مي رسيم.
اجازه بدهيد در باب اين توانايي ها فعلا وعده ندهم و تنها به اين قابليت اشاره كنم كه به خواست خدا روزي فرا مي رسد كه هر علاقه مندي بتواند اطلاعات دلخواهش را در مدت زماني كمتر از يكي، دو دقيقه از آرشيو اطلاعات الكترونيك همشهري دريافت كند و به رخ ديگران بكشد.
به تكنولوژي اشاره كردم و دريغ است نگويم چه پدري از مادر آورده است! لابد برخي از شما هم با اين پديده روبرو شده ايد كه چندين پيام يكسان پشت سر هم برايتان آمده و با اينكه خبر ارسالي ساعت 8 صبح را مثلا 3 بعدازظهر روي گوشي خود دريافت كرده ايد و يا بدتر از آن، ساعت 7:30 صبح خبري فرستاده ايم و ساعت 8 آنرا تكميل كرده ايم اما خبر اولي به گوشي تان نرسيده و دومي رسيده، مي توانيم حدس بزنيم چقدر كلافه شده ايد. به عنوان نمونه حدود يك ماه قبل خبر ناگوار سقوط اخير هواپيما در فرودگاه مهرآباد را پيش از هر رسانه ديگري ارسال كرديم. ساعتي بعد يكي دو خبر تكميلي اش را هم فرستاديم. از صدقه سر تكنولوژي خيلي ها خبر اول را نگرفتند و طبيعي است با ديدن خبر دوم و سوم هاج و واج بمانند. اينها عيب ما نيست عيب تكنولوژي است!
بگذاريد قبل از اينكه شكايت از فناوري را به پايان ببريم، به يك نكته ديگرهم اشاره كنيم.
ما معمولا از اخبار رسمي خبرگزاري ها، روزنامه ها، سايت ها و... استفاده مي كنيم و به طور متوسط روزانه بين 40 تا 60 خبر مي فرستيم. ادعا مي كنم اصول حرفه اي اطلاع رساني و ژورناليسم را مي شناسيم. به مصالح نظام و جامعه هم از نوع اصولگرايانه اش اعتقاد و التزام عملي داريم و با اين همه، البته به افرادي كه گرايش سياسي به اين سو و آن سوي دارند حق مي دهيم كه از خبري رنجيده و حتي از دايره انصاف خارج شوند!
در روزهاي قبل از انتخابات اخير، يكي دو روزنامه كه دست اندركارانش از عزيزترين دوستان مان هستند و رفاقت مان مربوط به روزگاران پيش است از فهرست چندين هزار خبر sms همشهري، فقط 4 يا 5 خبررا پيدا كردند و آنها را تبليغ عليه دولت تشخيص دادند! يكي دو سايت هم كه نمي دانم به كي و كجا وابسته اند، آن را تكرار كردند. آن دوستان مطبوعاتي را نه به اخلاق و انصاف - كه نيك مي دانم متصف به آن هستند - كه به رعايت اصول حرفه اي اطلاع رساني توجه مي دهم. كاش هنگامي كه فهرست طويل! اين چهار پنج خبر را به دستشان مي دادند از آنها مي خواستند اشاره  اي به خيل خبرهايي كه معمولا گرايش كار دستگاههاي اجرايي است و گاهي شدت مثبت بودنش، صداي مخاطبان ما را درآورده است، داشته باشند، ضمن اينكه انتشار اين نوشته را عمدا به تاخير انداختيم تا در كوران انتخابات، معنا و مفهوم خاص پيدا كند. با اين همه نه از شما گلايه اي داريم و نه اصول حرفه اي را به خاطر افرادي كه گزارش غلط به شما داده اند كنار مي گذاريم. به آن خبر رسانها هم از قول ما بگوييد.
هر كس بد ما به خلق گويد
ما چهره به غم نمي خراشيم
ما نيكي او به خلق گوئيم
تا هر دو دروغ گفته باشيم
نه! پشيمان شدم! همين را هم نگوئيد. حالا آنها دروغي گفته اند، ما چرا بگوئيم؟!
برگردم سراغ فناوري، شايد بگوئيد براي ماها عادت شده است كه ندانم كاري هاي مان را به گردن تكنولوژي بيندازيم و چون او زبان دفاع ندارد هر چه مي خواهيم بارش مي كنيم. اما نمي دانيد از دست اين زبان بسته، چه مرارتها و زجرها كه نكشيده ايم. به خصوص وقتي مي خواستيم خبرها را براي مشتاقان، به حروف فارسي ارسال كنيم، بلايي سرمان آورد كه نگو و نپرس. اگر تكنولوژي اعصابي باقي بگذارد! درباره آينده sms ها حرفهاي ديگري هم هست كه به بعد، وامي گذاريم.]]>
</TEXT>
</DOC>
<DOC>
<DOCID>HAM2-851011-090</DOCID>
<DOCNO>HAM2-851011-090</DOCNO>
<ORIGINALFILE>/1385/851011/world/_asib.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جدول اعداد(سودوكو)253]]>
</TITLE>
<TEXT>
<IMAGE>/1385/851011/world/008514.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار تكرار شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
<DOC>
<DOCID>HAM2-851011-091</DOCID>
<DOCNO>HAM2-851011-091</DOCNO>
<ORIGINALFILE>/1385/851011/world/_econw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اوپك؛ رفع بن بست]]>
</TITLE>
<TEXT>
<IMAGE>/1385/851011/world/008490.jpg</IMAGE>
<![CDATA[
مژگان توانا
پس از سه سال بحث و اختلاف نظر بين اعضاي اوپك براي انتخاب دبيركل، اين انتخاب در چهاردهم دسامبر 2006 برابر با بيست و سوم آذر 1385 در يك صدو چهل و سومين نشست وزراي نفت اوپك در ابوجا ي نيجريه صورت گرفت.
در نشست قبلي اوپك، علاوه بر دو كشور ايران و كويت كه نامزدهايي براي احراز پست دبيركلي معرفي كرده بودند، سه كشور ليبي، نيجريه و اندونزي نيز به اين رقابت پيوستند.
انتخاب دبيركل اوپك در نشست ابوجا با چالش هايي همراه بود. در اين نشست، كشورهاي كويت، اندونزي و نيجريه كه نامزدهايي براي پست دبيركلي معرفي كرده بودند با اعلام نامزد ليبي براي احراز اين پست، از پيگيري به كرسي نشاندن نامزدهاي خود به نفع رقيب ليبيايي، انصراف مي دهند. عبدالله البدري رئيس پيشين شركت ملي نفت ليبي با سابقه فعاليت  در دبيرخانه اوپك، چهره شناخته شده و موجهي بين اعضاي اوپك است.
از دلايلي كه اعضاي اوپك در سه سال گذشته نتوانستند به اجماعي درخصوص انتخاب دبيركل دست يابند، پافشاري برخي اعضا براي واگذاري پست دبيركلي به نامزد خودشان بود. اما شرايط حساس بازار نفت، انگيزه اعضاي اوپك براي رفع بن بست دبيركلي را تقويت كرد.
اعضاي اوپك بر اين مسأله اتفاق نظر داشتند كه با توجه به شرايط بازار نفت، بايد فردي مشخص و تمام وقت، دبيرخانه اين سازمان را اداره كند و شايد به همين دليل نشست يك صد و چهل و سوم اوپك گره از بن بست دبيركلي گشود.
سيد كاظم وزيري هامانه وزير نفت ايران در اين خصوص تصريح كرد: با توجه به وضعيت كنوني بازار كه توليد كنندگان غيرعضو اوپك توليد نفت خود را در شرايط افزايش ذخاير نفت در دنيا بالا برده اند كه سبب پايين آمدن قيمت هاي نفت خواهند شد، اتفاق نظر بين اعضاي اوپك براي انتخاب دبيركل صورت گرفت.
جمهوري اسلامي ايران در نشست ابوجا با كناره گيري كويت، نيجريه و اندونزي از حضور در رقابت انتخاب دبيركلي، همچنان بر حضور در اين عرصه پافشاري مي كند.
اين امر چندان دوام نمي آورد و جمهوري اسلامي ايران براي اينكه در آينده متهم به بر هم زدن انسجام بين اوپك نشود، در اين دوره نيز از اين رقابت كناره مي گيرد و به نفع نامزد ليبيايي رأي مي دهد.
بنابراين عبدالله البدري با اتفاق آراي اوپك موفق به احراز پست دبيركلي اوپك شد و موظف است دبيرخانه اين سازمان را به مدت سه سال اداره كند.
درخصوص حضور ايران در عرصه رقابت احراز پست دبيركلي اوپك بايد گفت كه اين حق مسلمي براي ما به عنوان يكي از اعضاي مؤسس و دومين توليد كننده نفت اوپك است.
سياسي شدن انتخاب دبيركل
جمهوري اسلامي ايران با معرفي يك نامزد براي پست دبيركلي اوپك همواره در عرصه رقابت انتخاب دبيركل حضور فعال داشته، اما متأسفانه تاكنون موفقيتي در اين خصوص كسب نكرده است.
حسين كاظم پور اردبيلي نماينده ايران در هيأت عامل اوپك و مشاور ارشد وزير نفت در امور اوپك چندين سال نامزد ايران براي پست دبيركلي اوپك بود.
پس از چندين سال ناكامي در اين امر، سه سال پيش مهندس بيژن زنگنه وزير نفت وقت، دكتر سيد محمدهادي نژاد حسينيان معاون وقت و كنوني وزير نفت در امور بين الملل را جايگزين كاظم پور اردبيلي كرد و لذا وي نامزد ايران براي پست دبيركلي اوپك شد.
در سه سال گذشته، دبيرخانه اوپك توسط رئيس كنفرانس اوپك اداره شد. طولاني شدن دوره نبود دبيركل براي اوپك و شرايط حساس بازار نفت، وزراي نفت اين سازمان را به تلاش براي انتخاب دبيركل برانگيخت. اين تلاشها از اجلاس ماه سپتامبر 2006 اوپك با طرح شدن مسايلي چون كيفيت و پذيرش نامزدهاي كشورها، جدي تر شد.
با طرح اين موضوع ها، وزير نفت جمهوري اسلامي ايران احساس كرد كه نامزد معرفي شده براي اين پست(نژاد حسينيان)از آن كيفيت مورد نظر برخوردار نيست و چهره شناخته شده اي در اوپك نمي باشد. لذا بار ديگر، حسين كاظم پور اردبيلي كه چندين سال نماينده ايران در هيأت عامل اوپك مي باشد را به عنوان نامزد ايران براي پست دبيركلي اوپك معرفي كرد.
همان طور كه پيش از اين گفته شد، ايشان سالها نامزد ايران براي اين پست بودند اما نتوانست موفقيتي كسب كند. وزير نفت علت ناكامي وي در اين عرصه را عدم شايستگي او نمي داند بلكه معتقد است اين امر به دلايل سياسي بوده است كه اوپكي ها نمي خواهند ايران اين جايگاه را داشته باشد و يا به عبارت ديگر، ايران رأي بياورد.
اينكه چرا اوپكي ها چنين اعتقادي دارند و اين ديدگاه چه تبعات ديگري مي تواند در جايگاه ايران در اوپك داشته باشد، مقوله اي است كه بايد جاي ديگر به آن پرداخت.
در حالي كه وزير نفت و برخي از دست اندركاران مسايل اوپك در وزارت نفت به توانايي هاي مشاور ارشد وزير نفت در امور اوپك براي نامزدي پست دبيركلي اوپك تأكيد دارند و تنها علت برگزيده نشدن وي را مسايل سياسي بين المللي درخصوص ايران مي دانند، برخي ديگر معتقدند علت اينكه اعضاي اوپك تاكنون به اجماعي درخصوص وي نرسيده اند، غالب بودن چهره سياسي وي بر چهره نفتي اش است.
از سوي ديگر، اين گروه نه فقط معتقدند افراد شايسته ديگري در مجموعه وزارت نفت براي نامزدي پست دبيركل اوپك وجود دارد بلكه به وجود نوعي انحصار طلبي در اين بخش از وزارت نفت انتقاد دارند.
به هر ترتيب ديدگاه هاي موافق و مخالف درخصوص عملكرد وزارت نفت در سالهاي گذشته و حال نسبت به اين امر وجود دارد. اما نكته اساسي و اصولي آن است كه آيا تلاشي براي تربيت افراد براي احراز پست هاي كليدي و حساس در عرصه داخلي و بين المللي صورت مي گيرد. به نظر قريب به اتفاق كارشناسان پاسخ اين سؤال چه در مجموعه وزارت نفت و ارگانهاي ديگر، منفي است.به گفته آنان نه فقط تلاشي در اين راستا صورت نمي  گيرد، بلكه به برخي از افراد واجد صلاحيت و شايسته ميدان عمل و خودنمايي داده نمي شود كه بتوانند در زماني جايگزين افراد كنوني شوند. اين همان انحصار طلبي است كه پيش از اين گفته شد.
كارشناسان از ديگر آثار اين امر را در دست نيافتن ايران به جايگاه مطلوب در دبيرخانه اوپك مي بينند و معتقدند جايگاه ايران در اين دبيرخانه در سالهاي گذشته تنزل يافته است و پست هاي كليدي و حساس در اختيار ايران نمي باشد.اين در حالي است كه وزير نفت جايگاه ايران در دبيرخانه اوپك را بسيار خوب ارزيابي مي كند و واگذاري مسئوليت رياست هيأت عامل اوپك به ايران را دليلي براي آن مي داند.(ناگفته نماند براي رياست هيأت عامل اوپك انتخابي صورت نمي گيرد بلكه به صورت نوبتي و چرخشي است.)
وزير نفت همچنين به تازگي خبر داد كه رياست كنفرانس اوپك كه به ترتيب حروف الفبا به كشورها واگذار مي شود، بعد از كشورهاي امارات، الجزاير و اندونزي به ايران خواهد رسيد.
اينكه ايران جايگاه مناسب و شايسته در تمام عرصه هاي بين المللي كسب كند، آرزوي هر ايراني است اما براي رسيدن به آن بايد راه و روش درستي را اتخاذ كرد. ايران تنها يك بار در تاريخ تأسيس اوپك، توانسته است به جايگاه دبيركلي اوپك برسد و اميدواريم اين جايگاه بار دوم در تاريخ اين سازمان به نام ايران ثبت شود.]]>
</TEXT>
</DOC>
<DOC>
<DOCID>HAM2-851011-092</DOCID>
<DOCNO>HAM2-851011-092</DOCNO>
<ORIGINALFILE>/1385/851011/world/_econw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سايه روشن اقتصاد
مطالبات بانك ها از دولت]]>
</TITLE>
<TEXT>
<![CDATA[گروه اقتصادي- ميزان مطالبات قابل پرداخت بانك ها از دولت براساس نتيجه بررسي هاي كارگروه مربوطه 35 هزار ميليارد ريال تعيين شد.
سيد حميد پورمحمدي ـ معاون امور بانكي، بيمه و شركت هاي دولتي وزير امور اقتصادي و دارايي ـ در گفت وگو با خبرنگار بانك و بيمه ايسنا درباره پرداخت بدهي هاي دولت به سيستم بانكي گفت: براساس تكليفي كه دولت در اين رابطه دارد كار گروهي در وزارت امور اقتصادي و دارايي با همكاري بانك مركزي، سازمان مديريت و برنامه ريزي كشور، نظام بانكي و سازمان حسابرسي كشور تشكيل شد.
وي ادامه داد: تمامي سرفصل هاي مطالبات بانك ها از دولت شناسايي شدند، متعاقب آن سازمان حسابرسي با حسابرسي دقيقي، ميزان دقيق مطالبات قابل پرداخت بانك ها را مشخص كرد كه حدود 35 هزار ميليارد ريال است. بازپرداخت اين مبلغ در دستور كار دولت قرار گرفته است و روش هايي را براي بازپرداخت آن در بودجه 86 در نظر گرفته است. او به اين روش ها اشاره و خاطرنشان كرد: بخشي از اين بدهي ها در بودجه 86 گنجانده مي شود، بخشي ديگر در قالب انتشار اوراق مشاركت، بخش ديگري از محل مطالبات تسهيلات ارزي به بخش خصوصي(به عنوان سرمايه بانك ها)، بخش ديگري در قالب فروش سهام بانك ها و بخشي ديگر از طريق بانك مركزي بازپرداخت خواهد شد. از طريق اين روش ها ميزان بدهي هاي دولت به سيستم بانكي كشور بازپرداخت مي شود. به گفته او به دليل آنكه بازپرداخت بدهي هاي دولت به سيستم بانكي كاري مداوم است، مقرر شده كه اين كار گروه به كار خود ادامه دهد و بعد از گذشت مدتي آمار و ارقام مشخص شده را به دولت براي بازپرداخت مابقي بدهي ارائه كند.
پورمحمدي با اشاره به اينكه در وزارت امور اقتصادي و دارايي با مديريت معاونت امور بانكي، بيمه و شركت هاي دولتي حدود چند ماه است كه آيين نامه قيمت گذاري سهام در حال بررسي است، تأكيد كرد: در اين كار گروه نماينده سازمان مديريت و برنامه ريزي كشور، سازمان حسابرسي، جامعه حسابداران خبره، سازمان خصوصي سازي و مديران و كارشناسان ناظر رياست جمهوري حضور داشتند. در پايان هفته گذشته اين آيين نامه نهايي شد و كل سهم قابل واگذاري از سوي دولت، از جمله سهام خصوصي سازي اصل 44 قانون اساسي و سهام عدالت در آن مشخص شده است.
به گفته او اجراي اين آيين نامه در دستور كار دولت قرار مي گيرد تا با يك روش منطقي و دقيق سهام دولت قيمت گذاري شود، اين اقدام، كار خوب و ويژه اي بود كه نه تنها براي واگذاري سهام دولت مورد استفاده قرار مي گرفت بلكه به عنوان مبنايي براي چگونگي قيمت گذاري سهام شركت ها مي تواند مورد استفاده قرار گيرد.]]>
</TEXT>
</DOC>
<DOC>
<DOCID>HAM2-851011-093</DOCID>
<DOCNO>HAM2-851011-093</DOCNO>
<ORIGINALFILE>/1385/851011/world/_econw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[اقتصادانرژي
اروپا در آستانه بحران گاز]]>
</TITLE>
<TEXT>
<![CDATA[گروه اقتصادي- با توجه به عدم توافق روسيه و بلاروس بر سر قيمت گاز، مسكو به كشورهاي اروپايي در مورد كاهش احتمالي صادرات گاز هشدار داد. به گزارش خبرگزاري رويترز، شرايط صادرات گاز روسيه به اروپا امسال نيز دقيقاً مانند سال گذشته شده است. اواخر دسامبر 2005 ميلادي نيز گسترش اختلافات روسيه و اوكراين بر سر قيمت گاز، موجب قطع موقت صادرات گاز مسكو به اروپا شد.
گرچه شركت گازپروم اعلام كرده است كه اين شركت ذخاير گاز اضافي را در انبارهاي خود در اروپا در اختيار دارد ولي مقامهاي اروپايي به شدت نگران كاهش احتمالي صادرات گاز روسيه هستند. شركت گازپروم بزرگترين توليدكننده گاز جهان، به بلاروس هشدار داده است اگر با افزايش قيمت گاز صادراتي مسكو موافقت نكند، صادرات گاز خود را از ابتداي ژانويه قطع خواهد كرد و اين مسأله بر ترانزيت گاز روسيه به اروپا از طريق مرزهاي بلاروس تأثير منفي خواهد گذاشت. شركت گازپروم در ادامه افزود: ذخاير گازي موجود در اتريش و آلمان براي تامين بخشي از تقاضاي گاز اروپا كافي خواهد بود و در صورت قطع صادرات گاز روسيه به بلاروس، مسكو از اين ذخاير استفاده خواهد كرد.
بلاروس نيز مانند اوكراين نقش مهمي در ترانزيت گاز روسيه به اروپا بر عهده دارد. گازپروم هم اكنون 25 درصد گاز مورد نياز كشورهاي اروپايي را تأمين مي كند.
شركت گازپروم روسيه تهديد كرد، شرايط براي ادامه صادرات گاز به بلاروس مانند شرايط سال گذشته با اوكراين شده است و صادرات گاز مسكو به مينسك از ابتداي سال 2007 ميلادي متوقف خواهد شد.
سرگئي كوپريانوف سخنگوي شركت گازپروم افزود: قرارداد صادرات گاز روسيه به بلاروس تنها تا 31 دسامبر معتبر خواهد بود و از ابتداي سال 2007 ميلادي، مسكو هيچ گونه تعهدي براي صادرات گاز به مينسك نخواهد داشت. روسيه قصد دارد قيمت گاز صادراتي خود به بلاروس را از ابتداي سال 2007 ميلادي به بيش از 200 دلار افزايش دهد، ولي مقامهاي مينسك تاكنون با اين پيشنهاد مخالفت كرده اند. افزايش قيمت گاز صادراتي روسيه، تاثيرات منفي زيادي بر اقتصاد بلاروس خواهد داشت.]]>
</TEXT>
</DOC>
<DOC>
<DOCID>HAM2-851011-094</DOCID>
<DOCNO>HAM2-851011-094</DOCNO>
<ORIGINALFILE>/1385/851011/world/_idea.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بومي گرايي شتابان]]>
</TITLE>
<TEXT>
<IMAGE>/1385/851011/world/008481.jpg</IMAGE>
<![CDATA[
محمد رضا ويژه
در دهه چهل به بعد در برابر موج غرب گرايي كه در ايران به وجود آمده بود و در مقابل كساني كه چاره و علاج دردهاي كشور را تحقق ارزش هاي غربي مي ديدند( اين گروه حمايت بخش عمده اي از حكومت پهلوي را با خود داشتند)دسته اي از انديشمندان رو به مفهومي آوردند كه بنا بر مشرب فكري و خاستگاه اجتماعي خويش آن را شكل دادند: بومي گرايي.
بومي گرايي يك انديشه و كنش مستقل نبود، بلكه واكنشي بود در مقابل خطري كه اين گروه آن را احساس مي كردند و لاجرم اعتبار نظرشان به هر چه بزرگ جلوه دادن خطر غرب و غربگرايي بود؛ واكنشي كور كه دنباله روان آن بيشتر سر آن داشتند كه سر حريف را به طاق بكوبند تا ارائه نظريه اي منسجم و كارآمد و از اين روي است كه پس از چند دهه هم نمي توان شالوده گفته هاي آنان را جمع و از آن نتيجه گيري كرد. اين گروه طيف وسيعي را در بر مي گرفتند: از احسان نراقي نزديك به دربار گرفته تا آل احمد منتقد رژيم كه هر يك مي كوشيدند تا قطعه هاي پازل بومي گرايي را بر اساس گزاره هاي خويش بچينند. به نظر مي رسد همان طور كه غرب گرايي كور به منزله آفتي براي فرهنگ كشور به شمار مي رفت، بومي گرايي كور نيز همان خطر را به دنبال داشت. بنابراين خوب است كه پيش فرض هاي خود را در اين باره گرد هم آوريم:
نخست اينكه غرب به دلايل عديده و سود خويش، مدرنيته را پديده اي غربي مي داند و سر آن دارد كه مدرنيته را با عيار خود بسنجد. در مقابل، كشورهاي جهان سوم و مسلمان، مزايايي در مدرنيته سراغ دارند كه نمي توانند آن را كنار گذارند يا نسبت بدان بي اعتنا باشند و در عين حال، پذيرش سلطه غرب بر مدرنيته نيز براي آنان دشوار است. نخستين راه حلي كه به نظر مي رسد اخذ رهيافت هاي مدرنيته و طرد مظاهر خاص غربي است به گونه اي كه رهيافت هاي اخذ شده قابل تطبيق با بيشتر فرهنگ ها باشند. بومي گرايان از همين جاست كه به موضوع وارد مي شوند. آنها به جاي رهيافت هاي غربي، رهيافت هاي خويش را قرار مي دهند. توفيق ظاهري آنان از اين روي است كه تجزيه مدرنيته و تشخيص عناصر متشكله آن به غايت دشوار است و از اين روي اين عناصر را با اندكي تعمق در همه جا مي توان يافت. براي مثال دكتر عباس ميلاني زماني در پي آن بود كه مظاهر گفتمان مدرن را در تاريخ بيهقي بيابد! در واقع اين انديشمندان براي حل مسئله تعارض خود با تجليات غربي مدرنيته، يكسره صورت مسئله را پاك كردند و صورتي ديگر به نام بومي گرايي را به جاي آن نهادند؛ مسئله اي كه ديگر آن پرسش پيشين نبود. به نظرم در گفتمان مدرنيته نيز مانند هر گفتمان ديگري پارادايم هاي گوناگون مداخله دارند كه البته مي توان رگه هاي اين پارادايم ها يا خود آنان را در هر جاي ديگر اگرچه در متون كهن يافت، ولي ناگفته پيداست كه مجموعه اين پارادايم ها گفتمان مدرنيته را تشكيل مي دهند نه هر يك به تنهايي. راه حل بي گمان براي ما بومي كردن همه چيز از جمله مدرنيته نيست، بلكه بايد آنچه را كه از مدرنيته مي توان پذيرفت تفكيك نمود و مظاهر خاص غرب را براي همان جوامع وانهاد كه اين خود كاري سترگ است و در عمل سعه صدر مي خواهد و همتي بلند.]]>
</TEXT>
</DOC>
<DOC>
<DOCID>HAM2-851011-095</DOCID>
<DOCNO>HAM2-851011-095</DOCNO>
<ORIGINALFILE>/1385/851011/world/_idea.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ملاحظه اي درباره اسلام وجنگ
اسلام دين شمشير نيست]]>
</TITLE>
<TEXT>
<IMAGE>/1385/851011/world/008469.jpg</IMAGE>
<![CDATA[
دكتر سيد حسين نصر
كتاب آرمان و واقعيت اسلام صورت تحرير شده سخنراني هاي دكتر سيد حسين نصر است كه در دانشگاه آمريكايي بيروت ايراد شد و نخستين بار به زبان انگليسي به چاپ رسيد. اين كتاب تاكنون به زبان هاي ايتاليايي، عربي، فرانسوي، هندي، تركي، لهستاني، آلماني و به تازگي به زبان فارسي نيز ترجمه و منتشر شده است. بخشي از اين كتاب را كه به دلمشغولي هميشه دكتر نصر، يعني اسلام از نگاه اروپاييان، مربوط مي شود، در اين جا مي آوريم. اين قسمت از ترجمه، از نقدي كه دكتر خسرو ناقد بر اين كتاب نوشته است، نقل مي  شود. تيتر و روتيتر از گروه انديشه است. مشخصات كتابشناسي كتاب نيز چنين است:
ideals and realities of islam. seyyed hossein nasr.(new revised us edition)preface by titus burckhardt,foreword by huston smith.kazi publication,chicago
***
بلي، درست است، اسلام حتي براي جنگ نيز احكامي دارد. در مقابل، مسيحيت به انسان  ها امر  مي كند كه اگر كسي به صورتشان سيلي زد، گونه  ديگر خود را نيز پيش آورند. مسيحيت در تعاليم خود نرم و معتدل است. اما آن چه در اين ميان فراموش  مي شود اين است كه: يا ديني براي اوليا ي و پارسايان مقرّر شده است(عيسي مسيح  مي فرمايد: اين جهان قلمرو من نيست )؛ در اين صورت مسايل سياسي و اجتماعي و اقتصادي را به كناري  مي گذارد، پيروان خود را به مثابه  مقدسين بالقوه به شمار  مي آورد و در واقع فقط در جامعه اي متشكل از پارسايان و اوليا ي حق  مي تواند پابرجا بماند و عمل كند. و يا اينكه ديني  مي كوشد تا حيات انسان را در تمام ابعادش دربرگيرد؛ بنابراين ناچار است تا طبيعت و سرشت انساني را با همه  كمبودها و ضعف  ها و كاستي  هايش در نظر داشته باشد. چنين ديني هم بايد قوانيني براي زندگي سياسي و اقتصادي انسان  ها وضع كند و هم احكامي براي جنبه  هاي صرفاً مذهبي حيات آنان. مسيحيت به رغم آن كه تعاليم خود را متوجه  اوليا و مقدسين بالقوه نموده، اما بي ترديد نه قادر بوده است كه وجوه نامنزه سرشت انساني را در ميان پيروان خود از بين بَرد، و نه توانسته است جنگ را از جهان مسيحي دور نگاه دارد.
]]>
<IMAGE>/1385/851011/world/008466.jpg</IMAGE>
<![CDATA[
واقعيت اين است كه مسيحيت از لحظه اي كه به  دينِ تمدن و امپراتوري بزرگي بدل گرديد، مجبور شد شمشير به دست گيرد، تا بدين وسيله قادر به ادامه  حيات باشد و پابرجا بماند. مسيحيت در يك لحظه  تاريخي بايد تصميم خود را  مي گرفت كه آيا  مي خواهد دين راهبان باقي بماند و يا به دين تمدني عظيم بدل شود. بديهي است كه گزينش راه اخير مسئوليتِ حكمراني و جنگ كردن را نيز با خود داشت. پادشاهان مسيحي چون شارل كبير يا لوئي نهم ـ ملقب به لوئي مقدس ـ يقيناً با همان سرسختي و خشونت به جنگ  مي پرداختند كه اين يا آن حكمران مسلمان. جنگجويان مسيحي در ميدان  هاي كارزار به هيچ وجه نرم دل تر و بلندنظرتر از حريفان مسلمان خود نبودند.
باري، اين اتهام كه اسلام دين شمشير است از بنياد بي اساس است. اسلام با وضع قوانيني براي جنگ، حدّ و مرزي براي آن تعيين نموده است؛ در مقابل، مسيحيت جنگ را خارج از حوزه  اختيارات و تأملات خود گذارد. اتفاقي نيست كه جنگ  هاي فجيع و فراگير قرن حاضر همه در غرب آغاز شد؛ جايي كه مسيحيت نيروي مذهبي مسلط است. دنيوي گرايان(secularists )به كرات گفته اند كه دين موجب وقوع جنگ ميان مسيحيان و مسلمانان شده؛ و اينكه دين علت اصلي بروز جنگ هاست. اينان قادر به تشخيص اين امر نبوده اند كه جهانِ دنيوي شده  مدرن بيش از هر ديني باعث كشتار انسان  ها شده است. جنگ ـ حداقل در مفهومي محدود ـ در طبيعت امور قرار دارد. از اين رو اسلام، به جاي آنكه جنگ را همچون پديده اي كه وجود خارجي ندارد، ناديده گيرد، به آن پرداخته و برايش قوانيني مذهبي وضع نموده است تا به اين طريق حتي الامكان از گسترش و زيان  هاي آن بكاهد.]]>
</TEXT>
</DOC>
<DOC>
<DOCID>HAM2-851011-096</DOCID>
<DOCNO>HAM2-851011-096</DOCNO>
<ORIGINALFILE>/1385/851011/world/_idea.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[تازه هاي انديشه]]>
</TITLE>
<TEXT>
<IMAGE>/1385/851011/world/008472.jpg</IMAGE>
<![CDATA[
خطوط اصلي تحول
تفكرنوكانتي ، حلقه مفقوده نظريه انتقادي، اندروآراتو، ترجمه اميد مهرگان، گام نو، 1385.
هرنوع تاريخ ماركسيسم، ازماركس تا مكتب فرانكفورت، كه بخواهد با عبور ازبين الملل دوم تا لوكاچ، گرامشي وكرش ونهايتا صورت بندي ها وبازنگري هاي ماركسيستي متأخر پيش رود، چندان بامعنا نخواهد بود؛ چرا كه امكان برقراري هيچ نوع پيوستگي اي وجود نخواهد داشت. به واقع، براي فهم هر روايتي ازماركسيسم پس ازلوكاچ، ودهه 1920(البته با كنار گذاشتن نسخه هاي مبتذل انبوه اجراهاي ارتدوكس)، بررسي انتقادي مناقشات نوكانتي دراواخر قرن نوزدهم واوايل قرن بيستم، بسيار حياتي است. اين همان پس زمينه مناسب براي رديابي معضل فلسفي واجتماعي - تاريخي كتاب تاريخ وآگاهي طبقاتي لوكاچ وهمچنين كل ماركسيسم غربي است. مسير پرپيچ وخم نظريه انتقادي ازماركس تا هابرماس، راه فرعي نوكانتي ها را پيش مي گيرد وبدين سان ازباتلاقهاي پوزيتويستي مواضع مبتذل بين الملل دوم( دومين كنفرانس بين المللي سوسياليست )، كه بعدا به مثابه بخشي ازمسأله در اين كتاب اجمالا بدان پرداخته خواهد شد، اجتناب مي كند. آن چه دراين كتاب آمده، تلاشي است براي رديابي خطوط اصلي رشد وتحول سنت نوكانتي، سنتي كه ازطريق لوكاچ، درتكوين نظريه انتقادي مدرن به غايت تأثيرگذاربود. نقطه تمركز اين كتاب همان مساله سوبژكتيويته ومضمون پردازي هاي فراخور آن است.
]]>
<IMAGE>/1385/851011/world/008475.jpg</IMAGE>
<![CDATA[
حزب توده در مهاجرت
حزب توده ايران در مهاجرت‎/ قاسم نورمحمدي‎/ ناشر: اختران‎/ نوبت و تاريخ چاپ: اول - 1385/ شمارگان: 2000 نسخه‎/ بها: 3500 تومان.
كتاب حاضر از جمله موضوعات مهم تاريخي است كه براساس اسناد موجود در بايگاني هاي آلمان شرقي و به انگيزه شناسايي حزب توده ايران در دوران مهاجرت در آن كشور نوشته شده است.
براين اساس، در اين كتاب 47 سند براي نخستين بار به چاپ مي رسند كه به جز سه سند كه نسخه اصلي آنها به زبان فارسي است، بقيه از آلماني به فارسي برگردانده شده اند.
ماجراي يزدي ها را بايد نقطه عطفي در تاريخ روابط حزب توده و حزب واحد سوسياليست آلمان دانست؛ زيرا از آن پس مقامات آلماني، ديگر به حزب برادر ايراني خود اعتماد چنداني نداشتند و حزب توده تحت مراقبت كامل ارگان هاي امنيتي آن كشور قرار گرفت. به هر روي كتاب حاضر با بررسي اسناد ياد شده، به بررسي اين روابط مي پردازد.
]]>
<IMAGE>/1385/851011/world/008478.jpg</IMAGE>
<![CDATA[
فيلسوف مقاومت
عروسك وكوتوله، والتربنيامين، ترجمه مرادفرهادپور و اميد مهرگان، گام نو، 1385.
والتر بنيامين غالبا به عنوان يك متفكر مرموز با آرايي نبوغ آميز درمورد ادبيات، به ويژه جريان هاي حاشيه اي وفراموش شده ادبي، معرفي شده است. تفاسير گوناگوني كه ازايده هاي اوصورت گرفته همراه با تأثيرمقطعي چهره هاي برجسته اي همچون گرشوم شولم وتئودور آدورنو وبرتولت برشت، وهمچنين خصلت قطعه وار وناتمام آثار او ، مجموعا به اين تصور دامن زده است كه تفكر بنيامين فاقد انسجام وپيوستگي دروني است(واحتمالا علت جذابيت هاي اوبراي جريان هاي پست مدرنيستي درنقد ادبي ومطالعات فرهنگي را نيز بايد دركنار ديگر موارد درهمين امر جست). اما واقعيت آن است كه بنيامين درطول حيات فكري خويش با سماجتي چشم گير به مضامين واحدي پرداخته است، به نحوي كه حتي گذار او از الاهيات به ماركسيسم نيز بيشتر گوياي تكراراست تا گسست.
دركتاب حاضر،  سعي شده تا دو مضمون اصلي تفكر بنيامين، يعني فلسفه زبان وفلسفه تاريخ وحضور اين  دو مضمون درآثار اوليه وفرجامين اوبرجسته شود؛بنياميني كه همچنان مي تواند درزمانه حاضر چيزي براي گفتن داشته باشد، نه صرفا بنيامين مطالعات فرهنگي ونقد ادبي وفرهنگ پست مدرنيستي، و نه آن بنياميني است كه نوشته هاي تكه پاره وقطعه وارش كاملا با فضاي سايبر و متون هايپرلينكي خواناست، بلكه بنيامين درمقام متفكر انقلاب ونظريه پرداز يك سياست راديكال است؛  همان فيلسوف مقاومت دربرابر وضعيت اضطراري، وضعيتي كه امروزه درسرتاسركره خاك مستقر گشته است.]]>
</TEXT>
</DOC>
<DOC>
<DOCID>HAM2-851011-097</DOCID>
<DOCNO>HAM2-851011-097</DOCNO>
<ORIGINALFILE>/1385/851011/world/_mycity.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[كابوسي به نام آلودگي هوا]]>
</TITLE>
<TEXT>
<IMAGE>/1385/851011/world/008505.jpg</IMAGE>
<![CDATA[
عباس ثابتي راد
هنگامي كه رنان بيرو در سال 1988 و به منظور راه اندازي اتومبيل هاي قديمي خود، وارد پاركينگ اتومبيل هاي كلكسيوني اش شد نمي دانست چند لحظه بعد آتش اشتياقي را در خود روشن مي بيند كه سال ها پيش در اجدادش بيدار شده بود و آنان را به اختراعاتي رهنمون كرده بود. اما هنگامي كه او نتوانست خودرو مورد علاقه اش را پس از چند ماه خاموش بودن روشن كند به يكباره تلاشي ناآگاهانه او را براي يك اختراع جديد آماده كرد. اختراعي كه امروزه در بسياري از كشورهاي دنيا مورد توجه قرار گرفته و علاوه بر رفع مشكلات فني اتومبيل ها ميزان آلودگي هاي زيست محيطي و هوا را كاهش مي دهد و موجب بهينه سازي در مصرف سوخت مي شود.
بيرو با توليد ماده اي كه ويژگي چرب كنندگي بالايي داشت، توانست راهي نو براي حل مشكلات ناشي از افزايش توليد بنزين و اثرات زيست محيطي آن فراهم كند. اثراتي كه موجب شده است تا بسياري از شهرهاي جهان دستخوش مشكلات و معضلات گوناگون شود. در واقع امروزه يكي از مهمترين مشكلات شهرهاي بزرگ دنيا آلودگي هاي ناشي از ازدحام خودروها و افزايش مصرف سوخت هاي فسيلي است. شايد تلاش هاي دانشمندان و متخصصان در حل اين معضل تا به امروز پاسخ درخوري نيافته است، اما هنگامي كه بيرو در پاركينگ قديمي خانه شان توانست با تكيه بر دانش و معلومات خود راهي تازه براي حل اين مشكل بيابد، اميد حل اين بحران كه تمامي شهرهاي جهان را فراگرفته است، بيشتر شد.
اين واقعيت كه تهران نيز به مانند بسياري از شهرهاي دنيا از مشكلات ناشي از آلودگي هاي زيست محيطي رنج مي برد و فرسنگ ها از شهري كه براي اولين بار در تاريخ به عنوان پايتخت ناميده شد دور شده است، انكارناپذير است. دليل اين مدعا گزارشي است كه از سوي سازمان بازرسي كل كشور منتشرشده و در بر دارنده آمار و ارقام نگران كننده اي است.
براساس بررسي هاي انجام شده، تردد ميليون ها دستگاه خورو در تهران و افزوده شدن سالانه بيش از 500 هزار دستگاه خودرو جديد به ويژه در سال هاي اخير و افزايش 100 درصدي تعداد اتومبيل هاي تهران در طول سال هاي 1379-1383 و مصرف روزانه 70 ميليون ليتر انواع سوخت هاي فسيلي، هواي شهر تهران را به وضعي اسفبار درآورده است. شايد شگفت انگيز باشد اگر مقدار آلاينده هايي را كه هر ساله وارد هواي اين شهر پرجمعيت مي شود را بدانيم. تهران سالانه 3/2 ميليون تن مواد  سمي و گازهاي مرگ آور را در خود جاي مي دهد و از اين ميزان آلاينده، تقريبا بيش از 80 درصد را خودروها به خود اختصاص مي دهند. اين امر موجب شده تا اين شهر كه روزگاري به دليل هواي خوب و مناسبش مورد توجه مردم بود، امروز سيمايي مرگ آور به خود بگيرد، و هر روز 27 نفر از شهروندان اين شهر دراثر اين آلودگي جان خود را از دست دهند. به واقع تهران ديگر حتي جلوه اي اندك از گذشته اش را با خود ندارد و به شهر افسون شده بي شباهت نيست.
آن روي سكه
در دومين روز  مرداد ماه سال 1384 هنگامي كه هيات وزيران بر اساس برنامه چهار ساله كشور لزوم جايگزيني خوردوهاي فرسوده را مطرح كرد و اعلام كرد كه دولت به منظور كاهش مصرف سوخت و جلوگيري از اثرات زيست محيطي ناشي از تردد خودروهاي آلاينده قصد دارد تا در سال 84 تعداد 200 هزار خودرو فرسوده را از سيستم حمل و نقل خارج كند، شايد اولين  بارقه هاي اميد دميده شد و تمام روزهاي تاريك و آلوده تهران و شهرهاي بزرگ كشور از ياد رفت. چرا كه با اجراي اين طرح و بر اساس مصوبه دولت، تا پايان سال 88 مي بايست هر ساله 100 هزار خودرو بيشتر از سال هاي قبل از رده خارج شود و با اين روند، مي شد انتظار داشت كه در حدود يك ميليون و ششصد هزار خودرو بالاي 20 سال جاي خود را به اتومبيل هايي بدهند كه به لحاظ زيست محيطي عوارض كمتري دارند و علاوه بر مصرف منطقي سوخت، ميزان آلودگي ها محيطي را كاهش مي دهند.
مي شد انتظار داشت كه با پايان اين طرح در سال 88 تعداد 6/5 ميليون خودرو بالاي ده سال نيز به اين چرخه وارد شود و بيش از پيش مشكلات ناشي از تردد خودروها كمتر شود. اما هنوز سال 84 به پايان نرسيده بود كه اين روياي شيرين رنگ باخت و با جايگزيني تنها 40 هزار خودرو از مجموع 200 هزار خودرو سرنوشت اين طرح اميدبخش با شكستي ناگزير گره خورد.
شايد در اين باره بيش از هرچيز مشكلات مطرح شده توسط ناكامان اين برنامه مورد توجه قرار گرفت. اعلام شد كه وجود مشكلاتي چون ناكافي بودن منابع مالي، نبود يك ساختار اجرايي منسجم، نداشتن فضاي مناسب براي استقرار تجهيزات اسقاط خودرو و نبود نيروي كار مورد نياز. شايد اين دلايل توانست اندكي از ناكارآمدي دستگاه هاي مورد نظر را توجيه كند اما اين واقعيت كه هواي آلوده تهران و شهرهاي بزرگ كشور همچنان بر نگراني شهروندان اين شهرها مي افزود، بدون اندك اطميناني وجود داشت. گويي سرنوشت محتوم اين شهر كه روياي دور روزگار گذشته را همچنان با خود داشت اين بود كه در آلودگي هاي مهارنشدني دست و پا زند و شهروندان نيز هرساله سهمي را از خود به هواي مرگ  آور پايتخت بدهند.
يك رؤياي شيرين
تهران به غير از رقم خيره كننده 3 ميليون خودرو در خود مركزي براي استقرار كارخانه ها و شركت هاي بزرگ توليدي است كه در حاشيه پايتخت جايي براي خود يافته اند. بيش از 35 درصد كارخانه ها و واحدهاي صنعتي، توليدي، و خدماتي كشور در تهران و اطراف اين شهر بزرگ قرار دارند، كه تعدادشان بيش از 540 هزار واحد است.
ازدحام اين كارخانه ها در حاشيه اين شهر و ميزان آلودگي هايي كه اين مراكز به وجود مي آورند شهر تهران را به شكل كابوسي درآورده است كه در طول يك سال اين شهر هفت ماه در آلودگي بسر مي برد و 51 روز از هر سال را نيز در شرايط بحراني مي گذراند. بنابراين چندان عجيب نيست كه پايتخت در ميان 146 شهر بزرگ دنيا از نظر تميزي هوا در رده 132 قرار گيرد و در زمره آلوده ترين شهرهاي جهان درآيد. تهران بر اساس شاخص هاي سازمان هاي جهاني محيط زيست 2/8 برابر آلوده تر از استاندارد هاي تعيين شده است و اين رقم بسيار نگران كننده است. از سويي افزايش روز افزون توليد انواع خودرو در كشور و ارزان بودن قيمت بنزين نسبت به ساير كشورها، نه تنها زمينه ساز مصرف بي رويه آن و ايجاد آلودگي رو به رشد در شهرها شده است، بلكه انگيزه بهبود سوخت خودروها كه هزينه قابل توجهي براي توليد كنندگان خودرو دارد را پائين آورده است. همه اين مشكلات شهر تهران را به عنوان يكي از آلوده ترين شهرهاي جهان درآورده و زندگي بسياري از شهروندان ساكن در آن را با مشكلات فراواني روبه رو كرده است.
بازگشتي دوباره
سازمان بازرسي كل كشور در گزارشي با اشاره به مشكلات متعدد ناشي از آلودگي هوا در تهران و مصرف بي رويه بنزين در كشور، سازمان هايي چون محيط زيست و راهنمايي و رانندگي و شركت هاي توليد كننده را به دليل عدم رعايت استاندارد هاي جهاني در توليد خودرو و موتورسيكلت مورد توجه قرار داده و از اين مراكز خواسته است تا بيشتر به انجام فعاليت هاي قانوني خود بپردازند.
در اين گزارش آمده است: بررسي ها حاكي است علي رغم اختصاص 4 ميليارد دلار اعتبار ارزي جهت نظارت بر رعايت استانداردهاي وسائل نقليه از طريق اندازه گيري آلاينده هاي خروجي آن ها سازمان محيط زيست در حال حاضر فاقد مركزي مستقل جهت اين امر مهم است و مراكز موجود زير نظر وزارت صنايع و معادن فعاليت مي كنند. از سويي ديگر با وجود تخصيص 140 ميليارد ريال جهت اجراي طرح ايجاد مركز تحقيقات و كنترل گازهاي خروجي خودروها اين بودجه را صرف ايجاد فضاي اداري براي استقرار واحدهاي اداري آن سازمان كرده است. اين در حالي است كه در حدود 80درصد از آلودگي هواي تهران ناشي از سوخت نامناسب خودروهاست.
شايد با توجه به اين آمار و گزارش ها بيشتر بتوان اقدامي را كه موجب شده است تا در جايي مثل سوئيس شخصي را كه به اختراع جديدي دست يافته مورد توجه قرار داد. ما در حالي مضرات و ناهنجاري آلودگي هاي زيست محيطي را تحمل مي كنيم كه بسياري از كشورهاي جهان با تكيه بر تكنولوژي هاي جديد راه هاي نوين را مي پيمايند.]]>
</TEXT>
</DOC>
<DOC>
<DOCID>HAM2-851011-098</DOCID>
<DOCNO>HAM2-851011-098</DOCNO>
<ORIGINALFILE>/1385/851011/world/_mycity.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[جهانشهر
جهاني شدن و زندگي روزمره]]>
</TITLE>
<TEXT>
<![CDATA[جهاني شدن نهادها و ساختارهاي جامعه از شركت هاي چند مليتي گرفته تا طيفي از فرصتها و شيوه هاي زندگي افراد گوناگون را تحت تاثير قرار مي دهد. آنان كه در جهان شهرها زندگي مي كنند به طور قطع هر روز با تجربه جهاني رو به رشد مواجه مي شوند اما با روي دادن فرايندهاي جهاني ساز آنان كه در شهرهاي كوچك تر زندگي مي كنند هم در زندگي روزمره خود با تفاوت ها و تغييراتي مواجه مي شوند. يقيناً فرآيند جهاني شدن در توضيح عوامل سببي بسياري كه در تحولات اجتماعي نقش دارند ناكافي است، اما معيارها و فضاهاي زندگي روزمره در زمره آن حوزه هايي است كه جهاني شدن بدان ها مي پردازد. جهاني شدن به عنوان مجموعه اي از فرآيندها در زندگيهاي محلي هم فرصت هاي تازه و هم مشكلات تازه به وجود مي آورد. در مراجعه به تحليلي از جهاني شدن بر حسب دگرگوني معيارها و فضاها، ممكن است بپرسيم كه چگونه افراد به بازسازي فضاهاي زندگي خود مي پردازند و به نوبه خود چگونه افراد به واسطه فرآيند جهاني شدن در حال متحول شدن هستند فن آوري هاي جهاني شدن ممكن است براي مردمي كه از آنان سلب قدرت و اختيار شده يا آنان كه به حاشيه رانده شده اند امكان تعامل در فضاهايي گسترده تر يا متنوع تر را فراهم آورد. همچنين ممكن است كه جهاني شدن فرصتي را در اختيار مرد م شهرهاي كوچك كه پيش از اين منزوي بوده اند قرار دهد تا به عنوان بخشي از يك شركت عظيم و گسترده در اين فرآيند كار كنند و به حقوق و مزاياي بيشتري دست يابند. با تغيير مرزها فرصتها ممكن است از افراد گرفته شود و بازيگران جديد قدرت ممكن است به آنچه كه پيش از اين فضاهاي محلي بوده است دسترسي پيدا كنند. توقف فعاليت هاي كوچك متعلق به افراد محلي و عدم توانايي مزارع خانوادگي براي ادامه حيات را مي توان با مسئله جذب شهرها در بازارهايي كه روز به روز بيشتر گسترش مي يابندمرتبط دانست.
جهاني شدن همچنين بر ميزان كنترل مردم محلي يا شهروندان بر هويت مكان هاي زندگيشان تاثير مي گذارد. تغييرات معيارها و فضاهاي مربوط به جهاني شدن با تغييراتي در روابط قدرت و در فرصت هاي اقتصادي همراه است و اين تغييرات مي تواند به روش هاي بسيار مختلفي در زندگي افراد تجلي يابند. پژوهش هاي مربوط به جهان شهرها با ساختار سنتي ارتباط ميان فرآيندهاي جهاني و زندگي محلي را ناديده انگاشته اند و اگر بخواهيم بدانيم كه چگونه گروههاي مختلف مردم به شيوه هاي مختلف سرتاسر جهان به زندگي خود ادامه مي دهند، بايد ميان ماهيت كلي بيشتر پژوهشهاي مربوط به جهان شهرها و مدارك مستند و غني قوم نگاري ها شهري ارتباط برقرار كنيم.
نارسيس سهرابي]]>
</TEXT>
</DOC>
<DOC>
<DOCID>HAM2-851011-099</DOCID>
<DOCNO>HAM2-851011-099</DOCNO>
<ORIGINALFILE>/1385/851011/world/_mycity.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[15 افق شهري - 7
سنگاپور؛ شهري مينياتوري]]>
</TITLE>
<TEXT>
<IMAGE>/1385/851011/world/008508.jpg</IMAGE>
<![CDATA[
گروه شهري - يكي از زيباترين و تميزترين پايتختهاي دنيا در جهان، كه گويا از اول با يك مدل معماري شهري به دنيا آمده، پايتخت سنگاپور است.
ساختمانها به دليل محدوديتهاي كنترل ترافيك هوايي نبايد بيشتر از 280 متر ساخته شوند و اين باعث به وجود آمدن ساختمانهاي بلند(البته نه خيلي بلند)و سازگار از نظر ارتفاع و مدل شده است كه افق آنرا بي همتا كرده است: سه ساختمان با ارتفاع دقيق 280 متر و 5 ساختمان ديگر با ارتفاع بالاي 200 متر در اين پايتخت زيبا به چشم مي آيد.
ساختمانها عموما به رنگ روشن هستند و پهناي وسيعي از فضاهاي سبز در اطراف مركز شهر وجود دارد. اين شهر جنوب شرق، قطعا در نوع خود بي نظير است.جمعيت 3.8 ميليون نفري سنگاپور به عنوان ساكنان شهري بزرگ هم اكنون ميزبان گردشگران بسياري هستند.
سنگاپور كه تا چندي پيش مركز كشاورزي و قطب توليد چاي در جنوب آسيا مطرح بود امروزه مهمترين مركز جهانگردي دنيا محسوب مي شود.]]>
</TEXT>
</DOC>
<DOC>
<DOCID>HAM2-851011-100</DOCID>
<DOCNO>HAM2-851011-100</DOCNO>
<ORIGINALFILE>/1385/851011/world/_siasatw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ديكتاتور اعدام مي شود]]>
</TITLE>
<TEXT>
<IMAGE>/1385/851011/world/008463.jpg</IMAGE>
<![CDATA[
نيلوفر قديري
گروه بين الملل - تاييد حكم اعدام صدام و انتشار اين خبر كه او در هفته هاي آينده اعدام خواهد شد، براي عراقي ها و شايد مردم سراسر جهان خبر چندان حيرت آوري نبود؛ شايد به اين خاطر كه اعدام او براي بسياري واقعه اي اجتناب ناپذير است. ديكتاتور عراق در ماه نوامبر بعد از يك دوره  طولاني محاكمه به اتهام كشتار 148 نفر در شهر دجيل در سال 1982، در دادگاه ويژه جنايات جنگي بغداد به اعدام محكوم شد. اين حكم فقط براي يكي از موارد اتهامي پرونده صدام صادر شده است و مورد دوم از اين پرونده كه به كشتار كردها در شهر انفال مربوط است اكنون آغاز شده است. بعد از صدور اين حكم توسط دادگاه در 5 نوامبر صدام به اين حكم اعتراض كرد اما دادگاه تجديد نظر هم اين حكم اعدام را تاييد نمود. بر اساس قوانين عراق حكم اعدام صدام بايد طي 30 روز يعني تا 26 ژانويه اجرا شود. با توجه به تاييدشدن حكم اعدام صدام در دادگاه به نظر مي رسد دولت هاي عراق و آمريكا خواستار اعدام هر چه زودتر او حتي تا قبل از به نتيجه رسيدن مراحل بعدي محاكمه هستند. پيام كاخ سفيد بعد از اعلام حكم اعدام صدام اين سياست را نشان مي دهد. كاخ سفيد در اين پيام از تاييد حكم اعدام صدام ابراز خشنودي كرده و آن را بخشي از روند جايگزيني حكومتي ظالم با حكومت قانون خواند. زمان و مكان اجراي اين حكم هنوز مشخص نشده اما به نظر مي رسد اين حكم تا پيش از به پايان رسيدن دادگاه انفال اجرا شود.
در دادگاه محاكمه مربوط به ماجراي دجيل علاوه بر صدام هفت تن ديگر از عوامل رژيم او هم محاكمه شدند. در اين دادگاه طه ياسين رمضان معاون سابق رئيس جمهور به حبس ابد، اواد حمد البندر رئيس سابق دادگاه انقلابي عراق به اعدام، برزان ابراهيم التكريتي برادر ناتني صدام و رئيس سابق سرويس اطلاعات عراق به اعدام، عبدالله كدهم رويد مقام بلندپايه سابق حزب بعث در منطقه دجيل به 15 سال حبس، مظهر عبدالله رويد مقام ديگر حزب بعث در دجيل به 15 سال حبس، علي دائم علي مقام سابق حزب بعث در منطقه دجيل به 15 سال حبس محكوم شدند و محمد علي مقام ديگر حزب بعث در اين شهر به دليل نبود مدارك كافي از اتهامات تبرئه شدند.
در ميان اين احكام، دادگاه تجديد نظر فقط به حكم طه ياسين رمضان اعتراض كرده و حبس ابد را براي او ناكافي دانسته و خواستار اعدام براي او شده است. در محاكمه ماجراي انفال در كنار صدام، علي حسن المجيد پسرعموي او نيز محاكمه مي شود. او كه به علي شيميايي معروف است بعد از صدام از منفورترين شخصيتهاي عراق است. در پرونده شهر انفال، صدام به نسل كشي، جنايات جنگي و جنايت عليه بشريت به خاطر كشتار كردها در اواخر دهه 1980 در اين شهر متهم است. نخستين جلسه از اين دادگاه هفته گذشته تشكيل شد و قاضي اعلام كرد كه در اين دادگاه به كشتار بيش از 180 هزار غير نظامي رسيدگي مي شود.
موضوع اعدام صدام را مي توان جنجالي ترين موضوع دهه هاي اخير در جهان خواند. بعد از دادگاه نورمبرگ اين اولين بار است كه كادر رهبري يك كشور به طور كامل و هم رهبران ارشد يك كشور به خاطر نقض حقوق بشر در دوران حكومتشان محاكمه مي شوند. عدالت ايجاب مي كند كه صدام به خاطر جناياتي كه مرتكب شده، به خاطر بي خانمان شدن ميليونها نفر از مردم اين كشور و كشورهاي همسايه اي كه از گزند او هيچ گاه در امان نبوده اند، به خاطر بي گناهاني كه زنده به گور شده اند و آنها كه از كابوس هاي شكنجه گاه هايش اكنون خواب به چشم ندارند مجازات شود. اساسا حكم اعدام و مرگ در قوانين جزايي و دستگاه عدالت جهان براي ديكتاتورهايي چون صدام تدارك ديده شده است. اين حكم قطعا تبعات زيادي دارد و اثرات بي شماري به جا خواهد گذاشت. اما قطعا حكمي نمايشي نيست. او فرصت كافي براي سخن گفتن و دفاع از خود را در دادگاه داشت؛ فرصتي كه هيچ يك از قربانيان جنايات او نداشتند. با مرگ صدام بازماندگان حزب بعث كه مسوول بخشي از ناآرامي ها و كشتارها و انفجارهاي سه سال گذشته در عراق هستند ديگر اميدي به بازگشت ديكتاتور نخواهند داشت و به فكر راه حل ديگري خواهندبود. بازماندگان حزب بعث بعد از تاييد حكم اعدام صدام در بيانيه اي تهديد كرده اند اگر صدام اعدام شود در صدد انتقام سختي برخواهند آمد و منافع آمريكا را در همه جاي جهان هدف قرار مي دهند. در اين بيانيه كه در وب سايت وابسته به حزب بعث منتشر شد به آمريكا هشدار داده شده كه مسوول اين اعدام آمريكاست و اگر اين اتفاق روي دهد ديگر احتمال حضور حزب بعث در هر گونه مذاكره اي در آينده با مقامات آمريكا و دولت عراق براي كاهش خشونتها از ميان مي رود.
بدون شك يكي از اهداف آمريكا از اعدام صدام يا حداقل نشان دادن اينكه اين حكم فعلا نهايي است، آرام كردن اوضاع عراق در بلند مدت است. واشنگتن اميدوار است در كوتاه مدت بعد از اعدام صدام خشونتها به اوج برسد اما در بلندمدت اوضاع به سوي آرامش پيش رود. از نگاه تحليلگران آمريكايي در روزهاي آينده دو اتفاق در راه است كه بر آينده جنگ عراق تاثير خواهد گذاشت. يكي از آنها بدون شك اعدام صدام است و ديگري سخنراني است كه قرار است بوش انجام دهد و در آن تغيير استراتژي در عراق را اعلام كند.
اما اعدام صدام شايد نتايج مورد نظر آمريكا را در عراق به دست ندهد. علاوه بر بازماندگان حزب بعث، اجراي اين حكم در ميان برخي سني هاي عراق هم واكنشهايي به دنبال خواهد داشت. آنها اين دادگاه را نمايشي مي دانند. چندين وكيل بين المللي و كارشناس حقوقي هم در جهان به اين دادگاه انتقاد كرده و از اينكه بر خلاف رويه گذشته، يك ديكتاتور در كشور خودش و نه در يك دادگاه بين المللي محاكمه مي شود گلايه كردند. به گفته اين منتقدان بعضي شاهدان دادگاه صدام براي حضور در اين دادگاه وادار و ترسانده شدند. البته همه مي دانند كه دليل اين ترس و خودداري شاهدان از حضور در دادگاه نگراني از انتقامجويي طرفداران صدام بوده است نه عدم وجود شواهد جنايات صدام.
با صدور حكم اعدام صدام اكنون بحث جدي در ميان محافل حقوقي جهان و طرفداران دادگاههاي بين المللي جنايات جنگي شروع شده مبني بر اينكه آيا يك جنايتكار جنگي و يا يك ديكتاتور را بايد اعدام كرد؟ سازمانهاي بين المللي حقوق بشر در واكنش به حكم اعدام صدام اين حكم را رد كرده و آن را مخالف قوانين بين المللي خوانده اند.
حكم اعدام در قوانين مجازات بين المللي مجازات مشروع و قانوني است و در 110 كشور كه بيشترين جمعيت جهان را در خود دارند اجرا مي شود. چه جرمي بالاتر از جناياتي كه صدام مرتكب شده وجود دارد كه مستحق اعدام باشد؟
بعضي از مخالفان اجراي اين حكم به ويژه در اروپا مي  گويند اعدام صدام مشكلات عراق را حل نمي كند. خشونتها و درگيري هاي خونين عراق امروز فقط كار حاميان صدام و بازماندگان حزب بعث نيست. عوامل متعددي شرايط امروز عراق را اينگونه بحراني كرده و تا مدتها كلاف سردرگم  آن راه به جايي نمي برد. درگيري و رقابت ميان شيعه و سني، نفوذ القاعده و گروههاي سازمان يافته ديگر از دلايل ناآرامي ها در عراق هستند مرگ صدام تاثيري در آن نخواهد داشت.
منابع خبري در دادگاه صدام مي گويند از زمان تاييد حكم اعدام صدام روزانه دهها پيام تلفني و اينترنتي از عراقي هايي دريافت مي كنند كه خواستار ايفاي نقش اعدام كننده صدام و انداختن طناب دار به گردن او هستند. بنابراين بدون شك اعدام صدام با استقبال قربانيان جنايات او روبه رو مي شود.
صدام روز پنج شنبه گذشته در پيامي كه شايد آخرين پيام او پيش از مرگ باشد در جامه قهرمانان در حال مرگ سخن گفته و خطاب به مردم عراق گفت كه اين مرگ را نوعي قرباني شدن و خود را شهيد قلمداد مي كند! صدام در اين پيام بار ديگر نشان داد كه حتي در روزهاي آخر هم همسايگان عراق را از گزند خود مصون نمي دارد و به تفرقه قومي اميدوار است.
مرگ اسلوبودان ميلوسويچ در سلول خود و در جريان محاكمه اش در دادگاه لاهه، پيش از آنكه مجازات شود و همچنين مرگ پينوشه بدون آنكه جوابگوي جناياتش باشد طرفداران عدالت جهاني را از مجازات ديكتاتورها و جنايتكاران جنگي جهان نااميد كرده بود. اما حالا اعدام صدام شايد اندكي از اين نااميدي بكاهد. هر چند بسياري بر اين باورند كه اعدام براي ديكتاتور عراق مجازات كافي نيست.]]>
</TEXT>
</DOC>
<DOC>
<DOCID>HAM2-851011-101</DOCID>
<DOCNO>HAM2-851011-101</DOCNO>
<ORIGINALFILE>/1385/851011/world/_siasatw.htm</ORIGINALFILE>
<ISSUE>دوشنبه 11 دي 1385</ISSUE>
<DATE calender="Western">2007-01-01</DATE>
<DATE calender="Persian">1385/10/11</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نگاه
واكنش به حكم اعدام صدام]]>
</TITLE>
<TEXT>
<![CDATA[گروه بين الملل - واكنش اعراب به تأييد حكم اعدام صدام واكنش يكدست و منسجمي نبود. براي بعضي از دولت هاي عربي، اين حكم اقدامي با انگيزه سياسي است و براي ديگران فقط يك مجازات است.
مطبوعات اردن هنگام انتشار اين خبر تيتر يكشنبه سياه را برگزيدند. اين مطبوعات حكم اعدام صدام را بخشي از پيام آمريكا به كل جهان اسلام و دنياي عرب توصيف كردند كه سرنوشت آنهايي كه از سياستهاي آمريكا سرپيچي كنند، همين است.
مطبوعات اردني همچنين زمان اجراي اين حكم را انتخابي حساب شده از سوي جمهوري خواهان دانستند تا براي انتخابات بعدي حرفي براي گفتن به راي دهندگان خشمگين آمريكايي داشته باشند. مطبوعات اردني دادگاه صدام را غير منصفانه و غيرمشروع خواندند و جورج بوش و نومحافظه كاران را به خاطر مرگ بيش از 655 هزار عراقي مستحق محاكمه دانستند.
مطبوعات مصري اما اين حكم را تنها يك مجازات براي رهبر سابق عراق خواندند و در عين انتقاد از روند محاكمه و مسير كار دادگاه از پيامدهاي اجراي اين حكم براي مردم عراق ابراز نگراني كردند. مطبوعات مصري نوشتند كه مرگ صدام، سرنوشت عراق را تغيير نمي دهد.
مطبوعات عربستاني با ابراز ناخشنودي از اين حكم نارضايتي دولتشان را از اين حكم نشان دادند. اين مطبوعات حكم اعدام صدام را اقدامي منطقي خواندند اما تاثير اجراي آن را زير سئوال بردند و نوشتند، چه صدام در روزهاي آينده و درمكاني نامعلوم به دار آويخته شود يا اين حكم به تاخير افتد، موضوعي در عراق تغيير نمي كندو چيزي عوض نمي شود.
به نوشته اين مطبوعات، اعدام صدام فقط اختلافات ميان مردم عراق را بيشتر به رخ مي كشد. سعودي ها هم مانند اردن اين حكم را بخشي از استراتژي انتخاباتي جمهوريخواهان براي كمك به بهبود وجهه تخريب شده شان مي دانند.
در اروپا، واكنش به اين حكم يكسان بود و
هم اتحاديه اروپا و هم كشورهاي اروپايي به طور جداگانه با آن مخالفت كردند. حتي توني بلر حامي بي چون و چراي دولت بوش، اين حكم را حكمي ناقض حقوق بشر خواند؛ اما تصميم گيري در اين مورد را
حق  عراقي ها دانست.
رومانو پرودي نخست وزير ايتاليا گفت كه كشورش به دنبال عملي نشدن اين حكم است. واتيكان هم در اين باره ابراز نگراني كرده است.
شوراي اروپا در بيانيه اي هشدار داده كه اين حكم عراق را به سوي خشونت بيشتر پيش مي برد. فنلاند رئيس  دوره اي اتحاديه اروپا اعلام كرد، اعضاي اين اتحاديه به طور كامل با اين حكم مخالف است.]]>
</TEXT>
</DOC>
</HAMSHAHRI2>
