<?xml version="1.0" encoding="UTF-8" standalone="no"?>
<!DOCTYPE HAMSHAHRI2 SYSTEM "hamshahri.dtd">

<HAMSHAHRI2>
<COPYRIGHT>
<![CDATA[Hamshahri2 Corpus, Beta Release!
Copyright 2004-2008, Database Research Group (DBRG), Faculty of Engineering, University of Tehran
All the news content in the corpus is copyrighted by Hamshahri Newspaper (www.hamshahri.net)

Homepage:
http://ece.ut.ac.ir/dbrg/hamshahri/ham2

Contact:
darrudi@insf.org 

Please view the enclosed `Help.txt` file in the package for more information (tag description, etc).

IT IS A BETA RELEASE, PLEASE DON NOT REDISTRIBUTE IT!]]>
</COPYRIGHT>
<DOC>
<DOCID>HAM2-851020-001</DOCID>
<DOCNO>HAM2-851020-001</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[سنتوري و رئيس به جشنواره مي رسند]]>
</TITLE>
<TEXT>
<IMAGE>/1385/851020/news/009657.jpg</IMAGE>
<![CDATA[
گروه ادب و هنر- در شرايطي كه هيأت انتخاب فيلم هاي ايراني بيست وپنجمين جشنواره فيلم فجر آخرين بررسي ها را براي معرفي آثار راه يافته به جشنواره انجام مي دهند، منابع آگاه از قطعيت حضور سنتوري و رئيس در فستيوال امسال خبر مي دهند.
سنتوري آخرين ساخته داريوش مهرجويي كه از چند ماه پيش آماده نمايش شده مشكلاتي براي دريافت پروانه نمايش داشت كه گويا با انجام جرح و تعديل هايي، مشكل فيلم حل شده است. با اعمال اصلاحات صورت گرفته روي فيلم سنتوري، تازه ترين اثر مهرجويي راهي جشنواره فجر مي شود. در اين فيلم كه به روايت زندگي پرفرازونشيب يك نوازنده سنتور مي پردازد، بهرام رادان و گل شيفته فراهاني نقش هاي محوري را بازي كرده اند. رئيس ساخته مسعود كيميايي اما هنوز در مرحله تدوين قرار دارد. مصطفي خرقه پوش اين روزها به صورت فشرده به مونتاژ اين ساخته كيميايي مي پردازد تا فيلم به جشنواره برسد. گويا هيأت انتخاب، چند حلقه تدوين شده و مقداري از راش هاي رئيس را ديده و آن را براي حضور در بخش مسابقه سينماي ايران انتخاب كرده اند.
رئيس ماجراي يك پدر و پسر است. پدر پس از سال ها دوري از وطن، در جست وجوي فرزندش به ايران مي آيد؛ آن هم در شرايطي كه پسر با يك باند خلاف قانون دچار درگيري شده است. رئيس يكي از پربازيگر ترين فيلم هاي جشنواره امسال است و در آن چهره هايي چون فرامرز قريبيان، خسرو شكيبايي، داريوش ارجمند، مهناز افشار، لعيا زنگنه، امين تارخ و پولاد كيميايي حضور دارند.
رئيس و سنتوري در حالي به جشنواره مي آيند كه پيش از اين حبيب  ايل بيگي - مدير روابط عمومي بيست وپنجمين جشنواره فيلم فجر- از قطعيت حضور 10 فيلم خبر داده بود. به گفته مدير روابط عمومي جشنواره، تاكنون حضور فيلم هاي اتوبوس شب(كيومرث پوراحمد)، سنگ، كاغذ، قيچي(سعيد سهيلي)، اخراجي ها(مسعود ده نمكي)، پاداش سكوت(مازيار ميري)، روز سوم(محمدحسين لطيفي)، بالاتر از آسمان(فريدون حسن پور، هميشه سربلند(سعيد تهراني)، شب كايت ها(حبيب الله بهمني)و آخرين ملكه زمين(محمدرضا عرب)در جشنواره قطعي شده است. اين فيلم ها در بخش هاي مسابقه سينماي ايران و ميهمان به نمايش درخواهند آمدند.]]>
</TEXT>
</DOC>
<DOC>
<DOCID>HAM2-851020-002</DOCID>
<DOCNO>HAM2-851020-002</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[نقاشان بزرگ مكزيك در نمايشگاه هنر انقلاب هاي دنيا]]>
</TITLE>
<TEXT>
<IMAGE>/1385/851020/news/009594.jpg</IMAGE>
<![CDATA[
گروه ادب و هنر- مجموعه اي از آثار برجسته ترين نقاشان مكزيك به نمايشگاه هنر انقلاب هاي دنيا راه يافت.
آثاري از ريورا، اروزكو و سيكيروس از شاخص ترين چهره هاي نقاشي مكزيك در قرن اخير به همراه آثاري از هنرمندان معاصر در رابطه با انقلاب مكزيك به مجموعه آثار رسيده به نمايشگاه بزرگ هنر انقلاب هاي دنيا پيوست.
اين نمايشگاه با مشاركت گسترده هنرمندان جهان، 15 بهمن ماه در مؤسسه فرهنگي هنري صبا برگزار مي شود. آثار رسيده مربوط به هنر انقلاب مكزيك در تكنيك ها و قالب هاي متنوعي چون حكاكي، پوستر، نقاشي رنگ روغن و تركيب مواد اجرا شده و طيف وسيعي از مضامين مرتبط با مبارزات مردم اين كشور، رهبران انقلاب  و نمادهاي اراده و آرمان انقلابي مكزيك را دربرمي گيرد.
تاكنون آثار هنرمندان روسيه، چين، كوبا، افغانستان، آفريقاي جنوبي، الجزاير و فلسطين در خصوص انقلاب و مقاومت در اين كشورها براي حضور در نمايشگاه آماده شده است.]]>
</TEXT>
</DOC>
<DOC>
<DOCID>HAM2-851020-003</DOCID>
<DOCNO>HAM2-851020-003</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[برگزيدگان جشنواره طنز طهران 23 دي معرفي مي شوند]]>
</TITLE>
<TEXT>
<IMAGE>/1385/851020/news/009600.jpg</IMAGE>
<![CDATA[
فارس: دومين جشنواره طنز طهران برگزيدگان خود را 23 دي ماه در تالار بزرگ وزارت كشور معرفي مي كند.
دومين جشنواره سراسري طنز طهران در جشن بزرگي كه در تالار وزارت كشور برگزار مي كند، برگزيدگان خود را معرفي خواهد كرد.برگزيدگان اين جشنواره در بخش هاي مسابقه وتجليل از طنزآوران نام آشناي ايران در رشته هاي سينما، تئاتر، تلويزيون، راديو، انيميشن، عكس، كاريكاتور و طنز مكتوب معرفي مي شوند.
خانه طنز بنياد نويسندگان و هنرمندان وابسته به سازمان فرهنگي و هنري برگزار كننده اين جشنواره است.
23 دي ماه، ساعت 17:30 اين مراسم برگزار مي شود.]]>
</TEXT>
</DOC>
<DOC>
<DOCID>HAM2-851020-004</DOCID>
<DOCNO>HAM2-851020-004</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[گزارش نشر در نيمه اول ديادبيات در رتبه نخست نشر ايستاد]]>
</TITLE>
<TEXT>
<![CDATA[گروه ادب و هنر- از 1399 عنوان كتاب كه در نيمه اول دي ماه 1385 در كشور منتشر شده، 262 عنوان به ادبيات اختصاص داشته است.
به گزارش روابط عمومي خانه كتاب، بر اساس آمار موجود در بانك اطلاعاتي اين مؤسسه، اين كتاب ها در شمارگان 5 ميليون و 657 هزار و 710 جلد منتشر شد و شمارگان متوسط هر عنوان 4044 جلد بود.
در پانزده روز اول دي ماه امسال، بيشترين كتاب ها با 262 عنوان در موضوع ادبيات منتشر شد و پس از آن به ترتيب موضوع هاي علوم عملي با 233 عنوان، علوم طبيعي و رياضيات با 141 عنوان، دين با 195عنوان، علوم اجتماعي با 162 عنوان، زبان با 117 عنوان، فلسفه با 66 عنوان، كليات با 55 عنوان، هنر با 53 عنوان و تاريخ و جغرافيا با 50 عنوان قرار گرفته اند.همچنين در نيمه اول دي ماه از 1399 عنوان كتابي كه منتشر شد، 207 عنوان(15درصد)براي كودكان و نوجوانان و 293عنوان(21 درصد)به كتاب كمك درسي و آموزشي اختصاص داشته است.در اين مدت، كتاب راه سبز احكام ويژه دختران دوره دبيرستان از انتشارات فروزش در 50?هزار نسخه منتشر شد كه بيشترين شمارگان را داشت.]]>
</TEXT>
</DOC>
<DOC>
<DOCID>HAM2-851020-005</DOCID>
<DOCNO>HAM2-851020-005</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[نماينده شوراي جهاني موسيقي در مراسم اختتاميه جشنواره موسيقي فجر:
موسيقي ايراني در جهان تأثير گذار است]]>
</TITLE>
<TEXT>
<IMAGE>/1385/851020/news/009597.jpg</IMAGE>
<![CDATA[
گروه ادب و هنر- بيست و دومين جشنواره بين المللي موسيقي فجر دوشنبه شب در تالار وحدت به كار خود پايان داد.
در اين مراسم كه با حضور محمد حسين صفار هرندي، وزير فرهنگ و ارشاد اسلامي و محمدحسين ايماني خوشخو، معاون امور هنري ارشاد برگزار شد، كامبيز روشن  روان، دبير جشنواره به قرائت بيانيه جشنواره بيست و دوم موسيقي فجر پرداخت و گفت: بيست و دومين جشنواره موسيقي فجر را در حالي به پايان مي بريم كه تقارن فرخنده اش با عيد قربان در آغاز و عيد سعيد غديرخم در پايان را به فال نيك گرفته ايم تا در سايه اين تقارن مبارك، از مدد انفاس قدسي آن، روح تازه اي بر كالبد بخشي از فرهنگ و هنر سرزمين ايران اسلامي دميده شود.
در ادامه مراسم محمد حسين صفار هرندي، وزير فرهنگ و ارشاد اسلامي با تبريك به مناسبت عيد غدير خم گفت: من از تمام موسيقيدانها و كساني كه در طول يك سال گذشته كارهاي درخور و متناسب با مقتضيات امروز جامعه ارايه كردند و زمينه اي را فراهم كردند تا ساحت اين هنر قدسي از پيرايه هايي كه زيبنده نيست، پاك شود سپاسگزاري مي كنم.
وي با اشاره به آثار اجرا شده با موضوع پيامبر(ص)در اين دوره از جشنواره افزود: در اين دوره كارهاي شايسته اي درخور نام و ياد امامان بزرگوار و موضوعات ارزشمند از جمله انرژي هسته اي در شرايطي كه هجوم ناجوانمردانه اي از سوي كج انديشان صورت گرفته، ارايه شد.
بعد از سخنان وزير فرهنگ و ارشاد اسلامي، لوح تقدير و تنديس جشنواره بيست و دوم به مصطفي كمال پور تراب، مدرس سه نسل موسيقي، محمد رضاجعفري صدابردار موسيقي، محمد دولو عكاس موسيقي و رامين صديقي مدير انتشارات هرس، اهدا شد. با اجراي كوارتت زهي خاچيك بابائيان و گروه موسيقي خورشيد به سرپرستي مجيد درخشاني مراسم اختتاميه جشنواره بيست و دوم موسيقي فجر به كار خود پايان داد.
بيست و دومين جشنواره بين المللي موسيقي فجر با حضور هنرمندان عرصه موسيقي ديشب در تالار وحدت با پخش زنده توسط راديو ايران به پايان رسيد.]]>
</TEXT>
</DOC>
<DOC>
<DOCID>HAM2-851020-006</DOCID>
<DOCNO>HAM2-851020-006</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[ايجاد بلوغ هنري در پايتخت]]>
</TITLE>
<TEXT>
<![CDATA[گروه ادب و هنر- مسئولين شهري مي توانند با ايجاد نوعي مبلمان شهري مدرن ديد هنر مدرن را در عموم مردم ايجاد كنند. مهوش سهيلي استاد دانشگاه و نقاش گفت: از آنجا كه در اكثر كشورهاي دنيا مردم با نگاهي آشنا به هنر مدرن آن را پذيرفتند، ولي در ايران از آنجا كه اين هنر در معرض ديد عموم قرار ندارد در نتيجه فهم هنري عموم در حيطه عيني باقي مانده و هنر مدرن كه هنري تخيلي و فكري است براي مردم ايران ناآشنا است، اين وظيفه مسئولين شهري است كه با ايجاد نوعي مبلمان شهري مدرن ديد هنر مدرن را در عموم مردم ايجاد كنند.سهيلي در ادامه با اشاره به برگزاري يكي از نمايشگاه هاي  نقاشي خود در نگارخانه لاله گفت: موضوعيت اين نمايشگاه طبيعت از منظر انتزاع است. من در نمايشگاه هاي خود سعي مي كنم حرف تازه اي براي گفتن داشته باشم و اين هدف من در نمايشگاه هاي داخلي و خارجي ام است ولي متأسفانه ناآشنايي عموم مردم ايران با زبان هنر مدرن باعث مي شود بازديد از اين نمايشگاه ها كمتر صورت گيرد در صورتي كه اين اتفاق در كشورهاي ديگر حتي كشورهاي عربي كمتر صورت مي گيرد.مهوش سهيلي در آخر، فعاليت هاي جديد شهرداري را در هنرهاي تجسمي قابل تقدير دانست و گفت: شهرداري تهران مي تواند با نصب مجسمه ها و تابلوهاي مدرن در شهر و ايجاد نوعي مبلمان شهري مدرن ديد هنر مدرن را در عموم مردم ايجاد كند.]]>
</TEXT>
</DOC>
<DOC>
<DOCID>HAM2-851020-007</DOCID>
<DOCNO>HAM2-851020-007</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[فيلمسازي ايران، الگوي كشورهاي اسلامي است]]>
</TITLE>
<TEXT>
<![CDATA[مهر: ايران يكي از مهمترين و صاحب سبك ترين سينماهاي دنيا را دارد و الگوي بيشتر كشورهاي اسلامي در زمينه فيلمسازي است. شادي زيدان، كارگردان و بازيگر سينماي لبنان كه به عنوان مهمان جشنواره پليس در تهران حضور دارد، ضمن بيان اين مطلب گفت: سينماي ايران با توجه به اهميت روزافزون اين كشور در تمام مسايل سياسي، فرهنگي و اقتصادي يكي از مهمترين سينماها را بين كشورهاي اسلامي و منطقه دارد. نمايش فيلم هاي ايراني در ديگر كشورها نشان داده اين آثار جزو پرمخاطب ترين فيلم ها هستند. اين فيلمساز لبناني در مورد انعكاس شخصيت پليس در آثار اين ژانر اظهار داشت: وقتي در كشوري به وسعت و بزرگي ايران با 70ميليون جمعيت جشنواره اي با ابعاد بسيار بزرگ در مورد پليس برگزار مي شود، نشاندهنده كارهاي مهم پليس در ايجاد امنيت اجتماعي و رويكرد به كارهاي فرهنگي در خصوص آشنايي مردم با فعاليت هاي پليسي است. شادي زيدان كه تاكنون سه فيلم مستند انگشت هاي شكسته، فلوگاه و مستندي درباره جنگ 16 روزه اسرائيل عليه لبنان را ساخته و در پنج سريال به عنوان بازيگر و دستيار كارگردان حضور داشته و مجموعه هاي تلويزيوني بازگشت به حيفا و دسيسه ها جزو كارهاي وي محسوب مي شود.]]>
</TEXT>
</DOC>
<DOC>
<DOCID>HAM2-851020-008</DOCID>
<DOCNO>HAM2-851020-008</DOCNO>
<ORIGINALFILE>/1385/851020/news/_adabh.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر</CAT>
<CAT xml:lang="en">Literature and Art</CAT>
<TITLE>
<![CDATA[نگارخانه]]>
</TITLE>
<TEXT>
<![CDATA[نگارخانه والي: نمايشگاه نقاشي بهمن رضايي و رسول شفقت‎/ 21 تا 26 دي‎/ ميدان ونك، خدامي، پلاك 86/ تلفن: 88047698
نگارخانه ماه مهر: نمايشگاه عكس هاي مهرداد نجم آبادي‎/ 20 دي تا اول بهمن‎/ ولي عصر، روبه روي پارك ملت، كاج آبادي، پلاك 12/ تلفن: 22051786
نگارخانه شمس: نمايشگاه نقاشي غزاله اخوان‎/ 22 تا 27 دي‎/ آفريقا، كوچه كمان، پلاك 4/ تلفن: 88774571
گالري بهزاد: نمايشگاه نقاشي و عكاسي و گرافيك نرگس موسوي‎/ 23 تا 28 دي‎/ بلوار كشاورز، نبش 16 آذر‎/ پلاك 312/ تلفن: 88960453
خانه كاريكاتور: نمايشگاه طرح هاي كانسپت سهيل دانش اشراقي‎/ تا پايان دي‎/ شريعتي، گل نبي غربي، شماره 60
گالري پاسارگاد: نمايشگاه نقاشي محمد هادي فدوي‎/ تا 27 دي‎/ خيابان دولت، جنب داروخانه اكسير، كوي سلمي، پلاك 26/ تلفن: 22540407]]>
</TEXT>
</DOC>
<DOC>
<DOCID>HAM2-851020-009</DOCID>
<DOCNO>HAM2-851020-009</DOCNO>
<ORIGINALFILE>/1385/851020/news/_akhar.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[عكس روز]]>
</TITLE>
<TEXT>
<IMAGE>/1385/851020/news/009723.jpg</IMAGE>
<![CDATA[
عكس: گتي ايمجز‎/ جاستين سوليوان
بزرگترين نمايشگاه تجاري لوازم صوتي و تصويري جهان فردا در نوادا به پايان مي رسد. در اين نمايشگاه 2700 شركت از سراسر جهان توليدات خود را در معرض نمايش قرار داده اند. گفته مي شود كه روزانه 150 هزار نفر از اين نمايشگاه بازديد مي كنند.]]>
</TEXT>
</DOC>
<DOC>
<DOCID>HAM2-851020-010</DOCID>
<DOCNO>HAM2-851020-010</DOCNO>
<ORIGINALFILE>/1385/851020/news/_akhar.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[در شهر چه خبر]]>
</TITLE>
<TEXT>
<![CDATA[پيام هاي سرگردان
با آنكه در دسترس نبودن مشترك مورد نظر و ديگر پيام هاي حاكي از مشكلات ارتباط با تلفن سيار و ترافيك ارتباطي مقارن با اعياد، موضوعي عادي تلقي مي شد اما اين بار نوبت ارتقاي نرم افزاري شبكه ارتباطات سيار بود كه جلوي ارسال پيام هاي كوتاه را بگيرد. به طوري كه اغلب كاربران برخي مناطق تهران هر پيام را بايستي دو بار ارسال مي كردند تا از سرگرداني sms ها جلوگيري شود. به گفته مسئولان شبكه ارتباطات سيار ارتقاي نرم افزاري در يكي از مراكز سوئيچ sms علت اين اختلال ها را تشكيل مي داد.
دي وي دي ارزان  
زماني كه فناوري جديد بلوري با ظرفيت بيشتري نسبت به انواع عادي وارد چرخه توليد دستگاه هاي پخش دي وي دي شد، بازار دستگاه هاي پخش دي وي دي عادي به طور كامل آماده كاهش قيمت گرديد، به طوري كه روند ارزاني كه پيش از اين نيز بازار دي وي دي ها را درنورديده بود يك بار ديگر حدود 10 تا 15 هزار تومان نرخ ها را كاهش داد. در حال حاضر عرضه دستگاه جديدي كه قادر به اجراي فرمت جديد و قديمي دي وي دي است هنوز با استقبال عمومي مواجه نشده و گراني آن يكي از علت هاي اين موضع گيري است. با اين وجود پيش بيني مي شود سير نزولي قيمت دستگاه هاي پخش دي وي دي با آغاز سال نو و تعطيلات نوروزي نيز ادامه يابد.
خط اتوبوس ريالي
شركت واحد اتوبوسراني تهران، خط اتوبوس ريالي كوهسار آزادي را راه اندازي كرد. اين خط با هدف ايجاد رفاه بيشتر براي تردد اهالي راه اندازي شد و در مسير رفت از كوهسار در خيابان هاي شهر زيبا، كاشاني، صادقيه، جناح، پايانه آزادي و در مسير برگشت از پايانه آزادي در خيابان هاي شهيد رحماني، جناح، صادقيه، كاشاني، شهرزيبا و كوهسار ايستگاه دارد. كرايه خط اتوبوس كوهسار- پايانه آزادي 1000 ريال است.
تحميل هزينه  در تالارها
گويا ناآگاهي بسياري از شهروندان از غيرقانوني بودن تحميل هزينه فيلمبرداري و عكاسي از سوي برخي تالارها موجبات نارضايتي و دردسرهايي را براي افراد ايجاد كرده است. در همين رابطه اتحاديه عكاسان و فيلمبرداران با دارا بودن حدود 1300 واحد صنفي داراي مجوز كسب از متقاضيان خدمات اين صنف خواسته است تا به مجوز كسب افرادي كه در تالارها به فيلمبرداري و عكسبرداري مي پردازند توجه بيشتري نشان دهند تا دچار مشكل نشوند. به گفتة مسئولان اتحاديه عكاسان و فيلمبرداران طي يك سال گذشته امكان ميكس فيلم در فضايي نامشخص مانند آپارتمان ها موجب افزايش غيرقانوني صنف عكاسان و فيلمبرداران شده است. از سوي ديگر در مورد قيمت عكس هاي پرسنلي نيز نرخ هاي اين اتحاديه از سال 78 تا به حال تغييري نداشته است.
جريمه 7 هزار توماني
ملاحظه برگه هاي خلافي خودروها كه اغلب موجب گرد شدن چشم راننده ها مي شود دلايل گوناگوني دارد كه يكي از آنها ناآشنايي با جرائم رانندگي است. براي نمونه بسياري از رانندگان تصور مي كنند سيگار كشيدن حين رانندگي مجاز است. با اين وجود فقط براي اين تخلف مأموران راهنمايي و رانندگي مي توانند برگه 7 هزار توماني جريمه را براي فرد خاطي در نظر بگيرند. به نظر مي رسد برخي از اين مأموران از تخلف ياد شده چشم پوشي نمي كنند. در جديدترين مورد نيز اداره راهنمايي و رانندگي پرتاب آب دهان در حين رانندگي را مشمول جريمه 7 هزار توماني اعلام كرده است. پس مراقب حركات اضافي در زمان رانندگي باشيد.
نمايش فيلم
فيلم فرانچسكو ساخته ليليانا كاواني در ششمين نشست نمايش هاي خانه فيلم نور امروز ساعت 4 بعدازظهر در موزه هنرهاي ديني امام علي(ع)به روي پرده مي رود. نشست نقد و بررسي اين فيلم با حضور ناصر هاشم زاده نويسنده و منتقد و رضا درستكار منتقد سينما برگزار مي شود. فرانچسكو داستان قديس فرانچسكوي آسيسي را به تصوير مي كشد. شخصيتي كه در طي طريق معنوي خود نشانه هايي مانند زخم هاي مسيح را از پروردگار دريافت كرد. در اين فيلم كه محصول سال 1988 ايتاليا و آمريكاست بازيگراني چون ميكي روروك، هلنا بونهام كارتر، آندرا فرول، ماريو آدورف، جرولامو آلچيري و فابيو بوستوتي نقش آفريني مي كنند.]]>
</TEXT>
</DOC>
<DOC>
<DOCID>HAM2-851020-011</DOCID>
<DOCNO>HAM2-851020-011</DOCNO>
<ORIGINALFILE>/1385/851020/news/_akhar.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[بازار
تعديل نسبي قيمت گوشت]]>
</TITLE>
<TEXT>
<IMAGE>/1385/851020/news/009663.jpg</IMAGE>
<![CDATA[
با وجود برخي پيش بيني ها مبني بر ادامه روند گراني گوشت گوسفندي پس از عيد سعيد قربان، كاهش قيمت ها ظرف چند روز گذشته اين موضوع را رد كرد. نرخ گوشت گوسفندي از اوايل هفته جاري در سراشيبي افتاد و قيمت گوسفند زنده كه تا كيلويي 2 هزار و 700 تومان بالا رفته بود به 2 هزار و 300 تومان كاهش يافت. با وجود اين، قيمت فعلي گوسفند زنده تا قيمت 1800 توماني پيش از عيد سعيد قربان همچنان فاصله دارد. در حالي كه مصرف كنندگان نيز هر كيلو گرم گوشت گوسفند را به طور متوسط 5 هزار و 500 تومان، بسته به محل سكونت خود تهيه مي كنند.]]>
</TEXT>
</DOC>
<DOC>
<DOCID>HAM2-851020-012</DOCID>
<DOCNO>HAM2-851020-012</DOCNO>
<ORIGINALFILE>/1385/851020/news/_akhar.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[فرهنگسرا]]>
</TITLE>
<TEXT>
<![CDATA[مسابقه ساخت ماكت خانه كعبه
خانه فرهنگ زنجان، به مناسبت ايام ذي الحجه، مسابقه ساخت ماكت خانه كعبه را در ابعاد و اندازه هاي آزاد برگزار مي كند. علاقه مندان مي توانند آثار خود را تا روز دهم بهمن ماه به نشاني: خيابان آزادي، خيابان زنجان شمالي، ساختمان ناحيه 6 شهرداري ارسال كنند.
دوره آموزشي فصيح خواني
خانه فرهنگ محصل به منظور ترويج علوم قرآني و آموزش قرائت صحيح قرآن، اقدام به برگزاري دوره هاي آموزشي فصيح  خواني كتاب آسماني قرآن كرده است. به شركت كنندگان در اين دوره در صورت دريافت معدل 17، مدرك معادل ليسانس در رشته روانخواني و روخواني اعطا مي شود. زمان برگزاري كلاس ها روزهاي شنبه و چهارشنبه  از ساعت 30/8 تا 10 صبح است. علاقه مندان براي ثبت نام و شركت در كلاس هاي ياد شده مي توانند به نشاني خيابان جنت آباد، نبش اتوبان همت، خيابان شاهين جنوبي، پارك محصل، خانه فرهنگ محصل مراجعه كنند يا با شماره تلفن: 44474684 تماس بگيرند.
كارگاه حجاب
فرهنگسراي سالمند به منظور الگوسازي مناسب براي پوشش بانوان، كارگاه 4روزه حجاب را برگزار مي كند. در اين كارگاه كه با حضور يك مربي خياطي بانوان برگزار مي شود، به آموزش دوخت انواع چادر و مقنعه هاي متناسب با پوشش اسلامي بانوان پرداخته مي شود. در اين كارگاه آموزشي، بانوان شركت كننده با دوخت چادرهاي ساده، نماز، ملي، عربي، تكليف و مقنعه هاي چانه دار، ساده و آستين دار آشنا مي شوند. كارگاه 4 روزه حجاب   با هدف آشنايي بيشتر با نحوه پوشش بانوان از تاريخ 21 تا 28 دي ماه از ساعت 15 تا30‎/16 در مسجد علي  بن موسي الرضا(ع)واقع در خيابان سي متري نيروي هوايي برگزار مي شود و حضور تمامي بانوان آزاد است. علاقه مندان براي كسب اطلاعات بيشتر مي توانند به نشاني: ميدان امام حسين، خيابان شهريور، خيابان خشكبارچي، پارك خيام مراجعه كنند.]]>
</TEXT>
</DOC>
<DOC>
<DOCID>HAM2-851020-013</DOCID>
<DOCNO>HAM2-851020-013</DOCNO>
<ORIGINALFILE>/1385/851020/news/_akhar.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[سينما]]>
</TITLE>
<TEXT>
<IMAGE>/1385/851020/news/009720.jpg</IMAGE>
<![CDATA[
اينجا چراغي روشن است
كارگردان: رضا ميركريمي
بازيگران: حبيب رضايي، سعيد پورصميمي،   فلامك جنيدي، الله قلي نظري و محمود راسخ فر
سينماهاي نمايش دهنده: ناهيد و فرهنگ 2
خلاصه داستان: متولي امامزاده مبتلا به بيماري قلبي است و به دنبال نااميدي از يافتن جانشين، به ناچار امامزاده را به برادرزاده كم توان ذهني اش مي سپارد.]]>
</TEXT>
</DOC>
<DOC>
<DOCID>HAM2-851020-014</DOCID>
<DOCNO>HAM2-851020-014</DOCNO>
<ORIGINALFILE>/1385/851020/news/_bourse.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[آيا شاخص، با تزريق 50ميلياردتومان صعودي مي شود؟
جزئيات تازه از نشست بزرگان بورس]]>
</TITLE>
<TEXT>
<![CDATA[گروه بورس- با عبور از فصل پاييز و آغاز زمستان، شاخص هاي بورس تهران با روند نزولي همراه شدند.
اين موضوع، بازيگران ريزودرشت بازار سهام را به موقعيت ها و واكنش هاي متفاوت وا داشته است.
به گزارش همشهري، تحولات اخير بازار سرمايه، برخي از بازيگران اصلي بازار را بر آن داشت تا در يك جلسه هم انديشي، نسبت به وضعيت كنوني بازار و تزريق نقدينگي براي جلوگيري از كاهش بيشتر شاخص، تصميماتي را اتخاذ كنند.
اگرچه اين خبر به صورت رسمي تاييد نشد، اما مديران حاضر در اين جلسه، برگزاري چنين نشستي را تاييد مي كنند. هرچند اخبار اوليه از اين حكايت داشت كه جلسه مزبور با هماهنگي سازمان بورس برگزار شده، اما اخبار تكميلي حاكي است، سازمان بورس در برگزاري اين جلسه نقشي نداشته است. از سوي ديگر خبر مي رسد مديران شركت هاي بورس، جسته و گريخته جلساتي را به صورت خودجوش در واكنش به وضعيت كنوني بورس برگزار مي كنند. مصطفي اميدقائمي- مديرعامل شركت سرمايه گذاري صبا تامين- در خصوص برگزاري چنين جلسه اي در هفته گذشته مي گويد: هفته گذشته چند تن از مديران شركت هاي سرمايه گذاري، در نشستي به بررسي وضعيت كنوني بازار پرداختند.
وي با بيان اين كه نتايج اين جلسه بسيار مثبت بوده، گفت: ديدگاه همه افراد حاضر در اين جلسه به بازار مثبت بود و قرار بر اين شد تا سهام خريداري شده در بلندمدت نگهداري شود. وي در خصوص برخي اخبار منتشرشده مبني بر وعده هاي سازمان بورس به اين شركت ها براي تزريق نقدينگي به بازار سهام گفت: سازمان بورس نقشي در برگزاري اين جلسه نداشت و شركت كنندگان به صورت خودجوش و براي كمك به بازار در اين جلسه حاضر شدند. مديرعامل شركت سرمايه گذاري صبا تامين با بيان اين كه مسئولان سازمان بورس همه تلاش خود را براي رونق بخشيدن به معاملات بورس انجام مي دهند خاطر نشان كرد: اعتقاد كلي در اين جلسه بر اين بود كه به رغم تحولات سياسي، موقعيت كنوني بازار حاد نيست و پس از يك افت مقطعي، رونق بازار آغاز خواهد شد.
در حاليكه برخي از بزرگان بورس با برگزاري چنين جلساتي درصدد تزريق نقدينگي به بازار هستند شنيده ها حاكي از آن است كه جو كنوني بازار مبتني بر نبود اعتماد بزرگان بورس به يكديگر است و بسياري از بازيگران اصلي و بزرگ بورس، اعتماد خود را به يكديگر در نتيجه انجام معاملات كلان از دست داده اند؛ به طوري كه در حال حاضر بسياري از بزرگان بازار سهام، از جمع آوري سهام عرضه شده در بورس واهمه دارند و اعتقادشان بر اين است كه چرا بايد با جمع آوري سهام عمده، تاوان عرضه سهام ديگر شركت ها را بپردازند؟
بر اين اساس، هفته گذشته خبري در خصوص انجام عرضه عمده توسط دو شركت بيمه منتشر شد. اين دو شركت ضمن رد هرگونه شايعه عرضه 10ميلياردتومان سهام، ديگر شركت هاي بزرگ بورس را مسئول ايجاد صف هاي فروش سهام در بازار معرفي كردند.سيد يوسف موسوي نسب -مدير سرمايه گذاري هاي بيمه مركزي- در اين باره به همشهري گفت: متاسفانه جوي در بازار ايجاد شده كه بيمه مركزي و ايران با عرضه عمده سهام، از كمك به بازار جلوگيري كرده اند، در حالي كه اين گونه نيست و در اين مورد، شركت هاي ديگري نقش داشته اند. بابايي - از مسئولان اداره سرمايه گذاري هاي شركت بيمه ايران- نيز با رد اين خبر گفت: عرضه سهام را بيمه ايران انجام نداده است. ما همواره سعي داشته ايم با جمع آوري سهام به بازار كمك كنيم اما متاسفانه بسياري از اوقات، پس از جمع آوري سهام، متوجه شده ايم كه عرضه سهام ديگر شركت ها و سهامداران بزرگ بورس را جمع كرده ايم. وي در ادامه خاطرنشان كرد: بيمه ايران همواره سهام عرضه شده در بازار را جمع  مي كند اما بسياري اوقات دولتي ها عرضه كننده سهام هستند. وي تاكيد كرد: اگر قرار است از بازار حمايت شود دولتي ها نيز بايد از آن حمايت كنند درحالي كه بسياري اوقات اين شركت ها عرضه كننده سهام هستند و ما اين سهام را جمع آوري مي كنيم.
كارشناسان معتقدند، در هيچ جاي قانون آورده نشده است كه شركتي حق فروش سهام خود را ندارد. برخي ديگر از فعالان بازار بر اين باورند كه در شرايط كنوني مي توان با تزريق 400تا500ميلياردريال نقدينگي، بازار را به تعادل رساند اما آيا با وجود جو بي اعتمادي در بازار چنين كاري شدني است؟]]>
</TEXT>
</DOC>
<DOC>
<DOCID>HAM2-851020-015</DOCID>
<DOCNO>HAM2-851020-015</DOCNO>
<ORIGINALFILE>/1385/851020/news/_bourse.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[افول قدرت هاي سنتي در بورس تهران]]>
</TITLE>
<TEXT>
<IMAGE>/1385/851020/news/009660.jpg</IMAGE>
<![CDATA[
گروه بورس- تازه ترين آمار دريافتي نشان مي دهد در حالي كه قدرت هاي جديدي در بازار سهام ظهور كرده اند، ارزش سهام قدرت هاي سنتي بورس به تدريج در حال كاهش است.به گزارش همشهري، همزمان با نزول ارزش بازار سهام گروه هاي خودرو، سيمان و هلدينگ ها، گروه هاي پتروشيمي، معادن، فلزات و دارو صعودي جالب توجه را به نمايش گذاشته اند. طبق آخرين گزارش هاي آماري موجود، در آغاز زمستان امسال گروه پتروشيمي براي نخستين بار در تاريخ فعاليت بازار سرمايه، در جايگاه دوم بورس از نظر ارزش بازار ايستاده و گروه معادن نيز به رتبه چهارم صعود كرده است. در اين ميان گروه سيمان كه تا اوايل سال 84 بزرگترين گروه فعال در بورس به حساب مي آمد، به رتبه سوم نزول كرد و هلدينگ ها كه تا اوايل امسال سومين گروه بزرگ بورس بودند، در جايگاه پنجم جاي گرفته اند. ضمن اينكه جايگاه خودروسازان در صدر جدول بورس به شدت تضعيف شده است.
آمار
در حال حاضر مجموعه خودروسازان و قطعه سازان بورس با ارزش بازاري معادل 51 هزار و 400 ميليارد ريال بزرگترين گروه  سهامي در بورس تهران به حساب مي آيند. اين گروه 5/14درصد از كل ارزش هاي موجود در بورس تهران را به خود اختصاص داده است.در حال حاضر سهام 31شركت خودروساز و قطعه ساز در بورس تهران پذيرفته شده است.گروه شركت هاي فعال در صنايع توليد مواد پتروشيمي و شيميايي با فاصله اي اندك رتبه دوم را در اختيار گرفته اند. ارزش بازار اين گروه در پي صعود سريع قيمت سهام اين دسته از شركت ها، به مرز 49 هزار ميليارد ريال رسيده. اين گروه در مجموع 9/13 درصد از كل ارزش بورس را به خود اختصاص داده است.
معادن و فلزات
بسياري از فعالان بازار بر اين باورند كه با توجه به ماهيت روندهاي حركتي در قيمت سهام دو گروه معادن و فلزات بايد اين دو گروه را در يك چارچوب كلي ارزيابي كرد.اگر اين تحليل را بپذيريم، بايد بگوييم ارزش بازار مجموعه سهام معادن و فلزات در حال حاضر بزرگترين دسته در بورس تهران است. در آغاز زمستان امسال ارزش كل سهام حاضر در اين گروه از مرز 58 هزار ميليارد ريال گذشته و اين مجموعه 6/16درصد از كل ارزش هاي موجود در بورس را به خود اختصاص داده است.
جابه جايي در صدر
براساس اين گزارش، در آغاز زمستان برخي تحولات روي داده در بورس تهران موجب شد به ناگاه يكهزار ميليارد ريال از ارزش بازار سهام پتروشيمي خارك كاسته شود، به اين ترتيب پس از دو ماه بار ديگر سرمايه گذاري غدير به لطف اعمال سياست حجم مبنا و قفل شدن بازار عرضه و تقاضاي سهامش بار ديگر به صدر جدول بزرگان بورس بازگشت. در پي اين تحول پتروشيمي خارك در رتبه دوم اين جدول ايستاد. در حال حاضر ارزش كل سهام غدير 20 هزار و 619 ميليارد ريال و ارزش كل سهام پتروشيمي خارك 20 هزار و 502 ريال است.]]>
</TEXT>
</DOC>
<DOC>
<DOCID>HAM2-851020-016</DOCID>
<DOCNO>HAM2-851020-016</DOCNO>
<ORIGINALFILE>/1385/851020/news/_bourse.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[روندها
گروه هاي منتظر توجه بازار]]>
</TITLE>
<TEXT>
<![CDATA[گروه بورس - اگرچه همبستگي حركت شركت هاي معدني با شاخص هاي كل بورس اوراق بهادار بسيار بالاست و افت چند هفته اخير برخي از اين شركت ها را مي توان به مسائل كلان سياسي و اقتصادي موثر بر بازار سرمايه نسبت داد؛ اما در بازارهاي جهاني نيز افت مقطعي قيمت هاي فلزات گرانبها، و برخي فلزات ديگر همچون روي و مس بر نگراني سهامداران معدني افزوده است. سوال مهمي كه در ذهن اكثر سهامداران نقش بسته است، شناسايي و معرفي صنعت برتر بازار طي ماه هاي آينده در صورت ادامه ركود در گروه معدني است.
گروه بانكداري:در اين گروه 3 بانك پارسيان، بانك اقتصاد نوين و بانك كارآفرين حضور دارند كه هر 3 شركت مذكور در حال حاضر با صف خريد مواجهند. بانك پارسيان در عملكرد 6 ماهه خود 3/49 درصد از سود خود را پوشش داده و بانك اقتصاد نوين نيز در عملكرد 3 ماه خود با وجود اينكه با نصف سرمايه فعلي فعاليت مي كرد، 30 درصد از سود خود را پوشش داده است. با توجه به عملكرد اين بانك شايعاتي مبني بر تعديل 28 درصدي عايدي به گوش مي رسد كه دور از واقع به نظر نمي رسد. بانك كارآفرين نيز كه چند وقت پيش با تعديل مثبت 15 درصدي عايدي مواجه شد كه اين امر اقبال بازار به گروه بانكداري را تقويت كرد.
گروه ساختماني:در اين گروه 12 شركت فعال در بورس حضور دارند كه در حال حاضر نماد شركت هاي مجتمع هاي توريستي و رفاهي آبادگران ايران، سرمايه گذاري شاهد، عمران و توسعه فارس و سرمايه گذاري مسكن با تعادل؛ نماد شركت هاي بين المللي توسعه ساختمان و سامان گستر اصفهان با صف فروش و نماد شركت هاي سرمايه گذاري ساختمان ايران، نوسازي و ساختمان تهران و سرمايه گذاري توسعه شهري توس گستر با صف خريد مواجه اند.]]>
</TEXT>
</DOC>
<DOC>
<DOCID>HAM2-851020-017</DOCID>
<DOCNO>HAM2-851020-017</DOCNO>
<ORIGINALFILE>/1385/851020/news/_bourse.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[شاخص بورس به 10 هزار نزديك شد]]>
</TITLE>
<TEXT>
<![CDATA[گروه بورس- با افت معاملات بازار سهام در روز گذشته، شاخص بورس تهران فقط 6 واحد تا رسيدن به 10 هزار واحد فاصله دارد.
به گزارش همشهري، شاخص كل بورس تهران در معاملات روز گذشته با 11 واحد كاهش به 10 هزار و 6 واحد رسيد به اين ترتيب اين شاخص بار ديگر خود را به 10 هزار نزديك تر كرد. شاخص بورس تهران در آذرماه سال جاري پس از 11ماه از مرز 10 هزار واحد فراتر رفت.ديروز شاخص هاي بازده بازار و صنعت نيز هر كدام به ترتيب با 36 و 12 واحد كاهش روبه رو شدند، اما شاخص واسطه گري هاي مالي 43 واحد افزايش يافت.براساس اين گزارش، در معاملات روز گذشته، بانك پارسيان تنها شركتي بود كه توانست بيش از يك واحد شاخص را مثبت كند و در پايان معاملات توانست 5/1واحد شاخص بورس را بالا بكشد. اما در مقابل شركت هاي سرمايه گذاري توسعه معادن و فلزات و پتروشيمي خارك دو شركتي بودند كه بيشترين سهم را در افت شاخص داشتند.]]>
</TEXT>
</DOC>
<DOC>
<DOCID>HAM2-851020-018</DOCID>
<DOCNO>HAM2-851020-018</DOCNO>
<ORIGINALFILE>/1385/851020/news/_bourse.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[ثبت3هزار تقاضا براي خريد 31ميليون سهم بانكي]]>
</TITLE>
<TEXT>
<IMAGE>/1385/851020/news/009609.jpg</IMAGE>
<![CDATA[
گروه بورس- در معاملات روز گذشته بورس تهران 3هزار و 160تقاضا براي خريد سهام بانك ها در كارگزاري ها به ثبت رسيد.
به گزارش همشهري، مبادلات روز گذشته بورس تهران در حالي رقم خورد كه صف هاي خريد سهام بانك ها به 31ميليون سهم رسيد. در اين ميان صف هاي خريد سهام بانك پارسيان به 23ميليون سهم رسيد. سهامداران براي خريد سهام اين بانك 2هزار و 400تقاضا پركردند. همچنين صف هاي خريد سهام بانك اقتصاد نوين و كارآفرين نيز به 7ميليون سهم رسيد.
براساس اين گزارش،ديروز همچنين شركت نورد و لوله اهواز در جدول تقاضاي بازار قرار گرفت و سهامداران براي خريد اين سهم 107 تقاضا به ثبت رساندند. از سوي ديگر در معاملات ديروز صف هاي فروش سهام گروه معادن همچنان سنگين بود. ديروز صف فروش شركت توسعه معادن روي به 13ميليون سهم رسيد. صف هاي فروش گل گهر نيز از مرز 4ميليون سهم فراتر رفت. صف هاي فروش چادرملو نيز با يكهزارو 39تقاضا به 5ميليون سهم رسيد. ديروز در مجموع صف هاي فروش سهام شركت هاي معدني به 25ميليون سهم رسيد و 5هزار و 524 دستور فروش براي اين شركت ها صادر شد.]]>
</TEXT>
</DOC>
<DOC>
<DOCID>HAM2-851020-019</DOCID>
<DOCNO>HAM2-851020-019</DOCNO>
<ORIGINALFILE>/1385/851020/news/_bourse.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد.بورس و بانک</CAT>
<CAT xml:lang="en">Economy.Bank and Bourse</CAT>
<TITLE>
<![CDATA[اختلاف در تعيين قيمت سهام شركت مس]]>
</TITLE>
<TEXT>
<![CDATA[گروه بورس در حالي كه مسئولان وزارت صنايع از تعيين قيمت پايه 832 توماني براي هر سهم شركت ملي مس براي عرضه در بورس خبر مي دهند، رئيس سازمان بورس تاكيد كرد؛ قيمت اين سهام را فقط عرضه و تقاضاي بازار تعيين مي كند.به گزارش اطلاع رساني بورس تهران، علي صالح آبادي گفت: قيمت سهام شركت صنايع مس ايران را عرضه و تقاضاي بازار، براساس اطلاعاتي كه شركت منتشر كرده، تعيين مي كند.او افزود: قيمت اين سهام نمي تواند دستوري باشد و برخي قيمت گذاري هاي اعلام شده مبنايي ندارد.رئيس و سخنگوي سازمان بورس و اوراق بهادار درباره تعيين تكليف دارايي هاي سازمان كارگزاران و بحث هايي كه در اين باره وجود دارد خاطر نشان كرد: در اين باره همه تصميمات در كميته ماده 57 اتخاذ خواهد شد و اين تصميمات ملاك عمل خواهد بود. در حال حاضر صالح آبادي، قرباني فريد و فاطمي زاده سه عضو كميته ماده 57 هستند.]]>
</TEXT>
</DOC>
<DOC>
<DOCID>HAM2-851020-020</DOCID>
<DOCNO>HAM2-851020-020</DOCNO>
<ORIGINALFILE>/1385/851020/news/_cinema.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[ميكروفن، حرمت دارد
احسان ناظم بكايي جواد آتش افروز - مجري باسابقه راديو و تلويزيون- بعد از مدت ها با يك راديو به تلويزيون آمده است. او از اجراي بعضي مجري هاي جوان راديو ناراضي است.]]>
</TITLE>
<TEXT>
<IMAGE>/1385/851020/news/009591.jpg</IMAGE>
<![CDATA[
خيلي از ما بچه كه بوديم صبح  ها با صداي او در برنامه راديويي سلام صبح به خير بيدار مي شديم و به مدرسه مي رفتيم. جواد آتش افروز، آدم را ياد خاطرات دهه 60 و برنامه هاي تا هشت ونيم و بعد از خبر مي اندازد كه در دهه 70، پديده هاي جذاب تلويزيوني بودند.مدتي خبري از او نبود تا اين كه او را پشت دم و دستگاه يك فرستنده راديويي در برنامه مردم ايران سلام ديديم. داشت با حرارت، يك راديوي تك نفره را مي چرخاند. مثل قديم ها پرانرژي بود اما مقداري شكسته تر و پيرتر به نظر مي رسيد. براي همين شال و كلاه كرديم و رفتيم شبكه2 با او در رستوران، عدسي خورديم و گپ زديم؛ از نام فاميلش(كه چون كار پدرانش، ريختن زغال در ديگ قطار بوده به آنها آتش  افروز مي گفتند)تا موج جديد مجري هاي جوان راديو.
***
* خيلي وقت بود در تلويزيون نبوديد. چي شد با مردم ايران سلام برگشتيد؟
- من و شهيدي فرد سال هاست همديگر را مي شناسيم. رفيق هستيم. نگاه برنامه سازي مان يكي است. هر دوي  ما مشهدي هستيم و وقتي تنها هستيم با هم مشهدي حرف مي زنيم. درباره آش  شله(شله قلم كار)كه آش سنتي مشهد ي هاست و چيزهاي ديگر. شهيدي فرد وقتي گفت همچين برنامه اي پيشنهاد شده، مي آيي؟ قبول كردم.
* حالا چرا داريد وسط برنامه تلويزيوني، برنامه راديويي اجرا مي كنيد؟
- راستش ديدم دوست دارم همان نقش راديويي را در اين برنامه تلويزيوني ايفا كنم. من مي خواهم راديو باشم؛ بدون تصوير. اين ايده اوليه بود كه بعد به صورت جمعي پخته شد و به اينجا رسيد.
* همه كارهايش را هم كه خودتان مي كنيد.
- آره! اين يك نوع راديوي يك نفره است كه من خيلي دوستش دارم. قبلا هم در راديو اين كار را كرده بودم. الان خيلي ها در همه جاي دنيا، راديوي يك نفره دارند. مثل مجله مي ماند. به يك نفر امتيازي در يك فركانس خاص و در يك ساعت مشخص مي دهند. الان اينترنت پر است از اين جور راديوهاي يك نفره كه به  آن پادكست مي گويند. پادكست ها دنيايي دارند. الان همين موبايل ها هم رسانه اند.
* برعكس آدم هاي ميان سال كه در برابر تكنولوژي مقاومت مي كنند، اطلاعات تان خيلي به روز است؟
- اگر از چيزهاي تازه دور باشيم كه نمي  شود. من بايد بدانم چه اتفاقي افتاده تا از آنها استفاده كنم. من الان با كامپيوتر، وله و كارهاي موسيقي مي سازم. تكنولوژي راحتمان كرده. من در راديو يك برنامه 10دقيقه اي داشتم به اسم هدهد. آن كار اولين تجربه كار با كامپيوتر در راديو بود كه ميكس صدا را با نرم افزار انجام داديم. اما خب،  آسيب پذيري اين سي دي ها خيلي بيشتر است. به هر حال كامپيوتر با اين كه حسمان را نسبت به قديم كمتر كرده ولي به روز است.
* چه حسي؟
- مزه راديو، مزه قديم است. آدم را ياد بچگي مي اندازد. آن وقت ها راديو روزي سه تا چهار ساعت برنامه داشت. تو با كسي كه فقط صدايش را مي شنيدي دوست مي شدي و چهره اي از او مي ساختي كه از نزديك اصلا شبيه او نبود. داستان هاي شب راديو، آدم را فوق العاده درگير مي كرد. مزه راديو از تلويزيون شيرين تر است چون فردي تر است و تخيلات را پرورش مي دهد. راديو رفيق است. هميشه و هر جا همراه است. البته تلويزيون جذابيت خودش را دارد.
*كه شما را جذب خودش كرد و آمديد.
- نمي دانم چرا فريب خوردم. نمي دانم چي شد كه سر برنامه بعد از خبر براي اولين بار آمدم تلويزيون. آن برنامه را عبداللهي و عيوضي تهيه مي كردند و براي اولين بار بود كه دو تا مجري در تلويزيون در عرض 15دقيقه با هم كل كل مي كردند.
* شما كه اين قدر از راديو تعريف مي كنيد، اين روزها با وجود تلويزيون، شنونده زيادي ندارد.
- نه! خيلي شنونده دارد. راديو پيام و تهران خيلي شنونده هاي پيگير دارد. البته حتما تلويزيون تأثير گذاشته. تلويزيون مي گويد بيا چيزي را كه نشانت مي دهم ببين. راديو تعيين تكليف نمي  كند؛ مي گويد هميشه كنارت هستم. مخاطبان راديو وفادارند، چون با همه حس وحالشان گوش مي دهند. شايد مخاطبان راديو كم شده باشند ولي مي شود رويشان حساب كرد. ما در راديو رفيق زياد داريم. همه به هم ايده مي دهند. الان راديو جوان، هر برنامه اش شنونده  هاي ثابتي دارد.
* اما برنامه راديويي، زماني خوب است كه بتواند مخاطب تلويزيون را هم جذب كند.
- اگر برنامه اي خوب باشد، مخاطبش را از تلويزيون مي قاپد؛ مثل فرشيد منافي. او تازه وارد بود ولي كارش گرفت. او ارتباط خوبي برقرار كرد. هر كس هر جا مي نشست مي گفت: شنيدي يك برنامه جديدي تو راديوئه؟. اين طوري او تلويزيوني ها را هم جذب كرد. برنامه خوب، تأثيرش را مي گذارد و مثل مجله خوب اگر قطع شود، مخاطب دنبال مي كند تا ببيند قضيه چي بوده. به طور كلي راديو، باسوادتر از تلويزيون است. آدم هاي راديو مدام مي نويسند و مي خوانند؛ در نتيجه باسوادترند. آن چيزي كه به تلويزيون حيات جديدي داد، سرعت بالاي انتقال افراد از راديو به تلويزيون بود. در اوايل دوره لاريجاني كه شبكه هاي تلويزيوني جديد درست شد، اين اتفاق افتاد.
* اما حالا مجري ها بايد يا راديو را انتخاب كنند يا تلويزيون را. چون طبق قانون صداوسيما، مجري هايي كه تصويرشان در تلويزيون پخش شود، حق اجرا در راديو را ندارند.
- من با اصل اين قانون موافقم؛ چون نبايد تخيل و چيزي را كه شنونده از گوينده ساخته خراب كرد. اما يك نكته است و آن هم اشكالي است كه در راديو وجود دارد. پولي كه راديو مي دهد خيلي كم است. اختلاف دستمزدها بين راديو و تلويزيون زياد است. اگر تمام وقتت را براي راديو بگذاري، نمي تواني زندگي ات را بگذراني.
* الان در روزنامه ها و نشريات، همه عكس هاي گوينده ها را ديده اند و مصاحبه هايشان را خوانده اند؛ پس اصلا اين حرف كه مردم مجري هاي راديو را نبايد ببينند تا تخيل شان به هم نريزد، قانع كننده نيست.
- اين حرف را قبول ندارم، چون ديدن عكس با ديدن اجراي زنده تلويزيوني فرق دارد.
*برويم سراغ بعضي از اين مجري هاي جديد راديويي كه نوع حرف زدن و اجرايشان و كلماتي كه استفاده مي كنند، انگار همه اش اداست.
- اين نكته اي است كه قديمي هاي راديو هم به آن انتقاد دارند. همين كه شما هم براي تان مسأله است و مي پرسيد، يعني خيلي به چشم آمده. ببينيد آدم هاي  جديدي كه وارد شده اند شايد به دليل گسترش راديو، تربيت خوبي نشده اند. به آنها نگفته اند اين ميكروفن حرمت دارد و تو داري براي يك جامعه حرف مي زني. راديو گفت وگوي خصوصي دو نفره نيست كه هر جور خواستي و به هر لحن خياباني و لاتي حرف بزني.
* آخر شبكه هاي راديويي زياد شده اند. پس چه جور مخاطب جذب  كنند؟
- اين كارها مثل يك آرايش سطحي است كه دو روز جواب مي دهد. روز سوم مردم مي  گويند خب محتوا چي شد؟ شما مي خواهيد با مردم حرف بزنيد پس بايد خودتان را آماده كنيد. من با شما هم عقيده و موافقم. بعضي اهميت راديو را نمي دانند.
* ببينيد! آنها دليل شان شايد اين باشد كه حرفي كه از دل برآيد، بر دل مي نشيند. اين كه ما با لحن كوچهخياباني حرف مي زنيم تا صميمانه تر باشد و با مردم بيشتر ارتباط برقرار كند.
- من اعتقاد به كنترل بر حرف زدن دارم؛ هر چيزي مرزي دارد. ما مقيد به حفظ شأن مخاطب هستيم. نمي شود راديو را در برابر خانواده روشن كني و حرف هاي نامربوط بشنوي. اما اين به معناي خشك بودن نيست. من برنامه اي مي سازم خيلي جذاب ولي محترمانه.
* شايد هم هدفشان شكستن يك سري تابوهاي غلط و بيش از اندازه خشك باشد.
- ما برنامه هاي صميمي داشتيم كه با حفظ همه شئونات، خيلي مفرّح بودند. قرار نيست براي صميميت، از كلمات خياباني استفاده كرد.
* شايد هم اين واكنش، مربوط به دوراني باشد كه بيشتر برنامه هاي راديو و تلويزيون، خشك، رسمي و عصاقورت داده بودند.
- موافقم. برنامه هاي خود من هم متفاوت شده اند اما اين تغيير به معناي هر چيزي گفتن نيست. در برنامه مفرح قرار نيست هر كس، هر حرفي بزند. ما راه هاي زيادي براي جذب مخاطب داريم.
* پس چرا مجري هايي كه اين قدر هم عيب دارند، در راديو زياد هستند؟
- شبكه ها در راديو هم زياد شده اند، بنابراين احتياج به آدم زيادي داريم. نمي توانيم منتظر بمانيم. مي آييم مي گوييم تو اين كار را انجام بده بعدا درست مي شود. اين يك دايره است كه راه به جايي نمي برد. الان هر آدمي راحت ميكروفن دستش است.
* اين ميكروفن چطور به دست شما رسيد؟
- به سختي. ورود به راديو زمان ما سخت بود. حتما صدا و سواد را كنترل مي كردند. بعد برنامه هاي كوچك مي دادند در حد يك يا دو خط. بعد اعلان ها را مي خوانديم. مرحله به مرحله مواظب بودند. اما به هر حال بايد آدم تازه بيايد. نمي شود پيرها تا آخر بمانند.
* خودتان چطور وارد ماجرا شديد؟
- از بچگي در برنامه كودك راديو مشهد بودم. دوبله هم كار كردم. صبح مي آمدند دنبالم و مي بردندم راديو. از دوم دبيرستان بود كه كار، جدي شد. در راديو مشهد، همه كار مي كردم؛ از اجرا تا تهيه كنندگي. بعد از انقلاب، ديگر كار هرروزه ام راديو شد. سال63 آمدم تهران و سلام صبح به خير را راه انداختم كه 7سال طول كشيد.
* يعني در اوج جنگ؟
- آره! موقع موشك باران تهران، ما در زير ساختمان شيشه اي تلويزيون كه آن موقع نبود و زيرش پناهگاه بود، در چادر مي خوابيديم و برنامه را اجرا مي كرديم. در حالي كه بچه هاي ما زير موشك بودند، با انرژي در راديو بوديم؛ چون فكر مي كردم اين طور مي شود خدمت كرد. كنار دستمان يك تلفن سياه بود كه وضعيت قرمز را اعلام مي كرد. آن موقع چند تا از روزنامه هاي اروپايي از كار ما گزارش گرفتند و نوشتند وقتي در تهران بمباران است، راديو با موسيقي و صداي شاد، مردم را به زندگي دعوت مي كند.
* بعد از جنگ چي؟
- يك مدتي صبح هاي جمعه با منوچهر نوذري، علي عمراني و والي زاده، صبح روز تعطيل را كار كردم. راه شب جمعه شب ها را با صالح علاء مي گفتم. بعدش با صالح علاء آمديم تلويزيون و برنامه تا هشت ونيم را ساختيم؛ من تهيه كننده بودم و صالح علاء كارگردان. شهيدي فرد هم آنجا يك سري گفت وگوي خاص با بيننده ها داشت. با طبيعت را تهيه كردم؛ با اجراي اينانلو و اسماعيل ميرفخرايي. دكور برنامه هم كار مجيدميرفخرايي(برادر اسماعيل و طراح صحنه خيلي از فيلم ها و سريال ها)بود كه نگاهي مردمي به محيط زيست داشت.
بعد هم بعد از خبر. همين جوري آمديم جلو تا امروز. الان هم يك برنامه در شبكه جام جم دارم به اسم همراه با ايرانيان كه سراغ ايراني هاي مقيم خارج مي رويم و همين مردم ايران سلام.
* اين ايده اجراي يك برنامه راديويي در تلويزيون، در بين بيننده ها بازتاب هم داشته؟
- خيلي ها پرسيده اند اين برنامه شما روي كدام موج راديو است!
برگرفته از هفته نامه همشهري جوان‎/ شنبه 16 دي]]>
</TEXT>
</DOC>
<DOC>
<DOCID>HAM2-851020-021</DOCID>
<DOCNO>HAM2-851020-021</DOCNO>
<ORIGINALFILE>/1385/851020/news/_cinema.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.سینما</CAT>
<CAT xml:lang="en">Literature and Art.Art.Cinema</CAT>
<TITLE>
<![CDATA[سايه روشن
بحران اجرا]]>
</TITLE>
<TEXT>
<![CDATA[گروه ادب و هنر - انگار همين ديروز بود. روزهايي كه مجريان تلويزيون خشك و عصا قورت داده روبه دوربين مي نشستند و مشروح برنامه هاي سيما را به سمع و نظر بينندگان محترم مي رساندند. روزگاري كه ادبيات رسمي حرف اول و آخر را در برنامه هاي صدا و سيما مي زد و مجريان هم تابعي از اين سياست كلي بودند. شايد به همين خاطر بود كه ادبيات خودماني بهرام شفيع، گزارشگر ورزشي و مجري برنامه ورزش و مردم آن قدر با استقبال مردم مواجه شد. شفيع از معدود مجريان صدا و سيما بود كه در اجرايش معمولاً لحن رسمي مرسوم و متداول به چشم نمي خورد. چنانكه در راديو هم برنامه سلام صبح بخير به خاطر ادبيات صميمانه اش ميان مردم گل كرد. اينها البته حكم استثنا را داشتند. بيش از يك دهه صدا و سيما سياست جديت در اجرا را دنبال مي كرد تا اينكه با آغاز دهه هفتاد، آرام آرام موسم تغييرات فرا رسيد. افزايش شبكه هاي راديويي و تلويزيوني مطلعي به اين تغييرات بودند. ناگهان حجم برنامه هاي راديو و تلويزيون رشد قابل ملاحظه اي كرد. افزايش برنامه ها با تنوعي همراه شد كه پيش از آن سابقه نداشت. نياز انبوه برنامه هايي كه توليد مي شدند با مجريان صدا و سيماي محدود دهه 60، برطرف نمي شد و اين چنين بود كه سر و كله آدم هاي تازه اي پيدا شد.
نسيم تغييرات در اجرا با برنامه هاي ويژه نوجوانان و جوانان وزيدن گرفت و خيلي زود دامن ديگر برنامه هاي صدا و سيما را هم گرفت. كار چنان پيش رفت كه حتي برخي از بخش هاي خبري هم با اجراي صميمي برگزار شدند. اين هم فقط شامل بخش هاي خبري تازه مثل برنامه بيست و سي نشد، بلكه در اجراي ديگر بخش هاي خبري سيما هم تغييرات محسوسي ايجاد شد. توليد برنامه هايي كه كاملاً مجري محور بودند نيز در همين سال ها اتفاق افتاد. برنامه هايي كه در آن مجري در سيماي ستاره برنامه ظاهر مي شد و با دستي باز هر چه كه دل تنگش مي خواست، مي گفت. برنامه هايي كه گاهي اوقات به مثابه تيغ دودم عمل مي كردند و اين گونه مي شد كه يك مجري تلويزيون تقريبا به يك اندازه، علاقه مند و منتقد سرسخت داشت.
افزايش برنامه ها، همچنين باعث شد تا برخي سخت گيري هايي كه قبلاً در مورد انتخاب مجريان لحاظ مي شد، ديگر چندان اعمال نشود. به اين ترتيب كساني كه فاقد حداقل فاكتورهاي لازمه يك مجري بودند به راديو و تلويزيون آمدند و پشت ميكروفن كوشيدند تا با لحني برخاسته از كوچه و بازار، جلب توجه كنند. كار به جايي رسيد كه در ايام برگزاري جام جهاني، يك برنامه راديويي smsهايي كه عليه كاپيتان تيم ملي ساخته شده بود را خواند. يا مجري يك برنامه ديگر با سؤالاتي كه ادبياتش شبيه نشريات زرد بود، ستارگان سينما را رنجاند. در كنار اينها، البته بوده اند مجريان مسلطي مثل مرتضي حيدري و عادل فردوسي پور، كساني كه عيار سكه مجري گري را همچنان بالا نگه داشته اند. منتها در انبوه مجريان صدا و سيما، بي تعارف، تعداد آدم هاي اين چنيني خيلي كمتر از آني است كه بايد باشد.]]>
</TEXT>
</DOC>
<DOC>
<DOCID>HAM2-851020-022</DOCID>
<DOCNO>HAM2-851020-022</DOCNO>
<ORIGINALFILE>/1385/851020/news/_diet.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[كارشناسان ايراني ضمن تأكيد بر لزوم افزايش سرانه مصرف ماهي، نتايج مطالعات تايلندي ها را تأييد مي كنند
زنان باردار بيش از سه بار در هفته ماهي نخورند]]>
</TITLE>
<TEXT>
<IMAGE>/1385/851020/news/009651.jpg</IMAGE>
<![CDATA[
گروه سلامت- در حالي كه هفته گذشته نتايج جديدترين تحقيقات دانشمندان تايواني اعلام شد و طبق آن، دانشمندان هشدار داده بودند زنان بارداري كه بيش از سه بار در هفته ماهي مصرف مي كنند به دليل بالا رفتن ميزان جيوه در خونشان، سلامت نوزاد خود را به خطر مي اندازند، متخصصان ايراني، خطر مصرف بيش از حد ماهي در زنان باردار ايراني را جدي تر ارزيابي مي كنند.
دكتر كيميا گر- متخصص تغذيه و عضو هيأت علمي دانشگاه علوم پزشكي شهيد بهشتي- در گفت وگو با گروه سلامت، با بيان اين كه ماهي هاي آبهاي آزاد نظير ماهي هاي درياي عمان و خليج فارس تحت تأثير آلودگي هاي محيطي، حاوي سرب، كادميوم و جيوه هستند گفت: به همين دليل است كه توصيه مي شود زنان باردار بيش از سه بار در هفته از ماهي در رژيم غذايي خود استفاده نكنند.
البته دكتر كيمياگر بلافاصله تأكيد مي كند: با توجه به اثرات سودمند ماهي به زنان بارداري كه كمتر از دو بار در هفته ماهي مي خورند، توصيه مي شود كه مصرف ماهي را به دوبار در هفته افزايش دهند.
دكتر سيدعلي كشاورز- مدير گروه تغذيه و بيوشيمي دانشگاه تهران- نيز به حادتر بودن وضع ماهي هاي ايراني به دليل آلودگي هاي به جا مانده از سرازير شدن نفت در جريان جنگ تحميلي و جنگ خليج فارس در درياهاي جنوب و انجام اكتشافات در درياي خزر اشاره مي كند و مي گويد: توصيه مي شود كه مصرف ماهي در زنان باردار علي رغم تمام محاسني كه استفاده از اين ماده غذايي در بر دارد، محدود شود.
تحقيقات نشان داده است قرار گرفتن در معرض جيوه به ويژه براي سلامتي جنين در زمان رشد اعضاي داخلي بدنش، خطرناك است و علاوه بر ممانعت از رشد طبيعي اندام ها، باعث ايجاد آسيب هاي جدي به اعصاب، كليه و مغز خواهد شد.
طبق آمارها، زنان باردار با اعتقاد به سالم تر بودن ماهي نسبت به گوشت قرمز و گوشت پرندگان معمولاً ماهي بيشتري مصرف مي كنند، در حالي كه محققان معتقدند مواد سمي موجود در اين موجودات آبزي هم جذب دستگاه گوارش وي شده و وارد جريان خون مي شود و به اين ترتيب عناصري نظير جيوه و متيل جيوه از جفت عبور كرده و به جنين مي رسد كه مي تواند در رشد جنين اختلال ايجاد كند.
البته دكتر ربابه شيخ الاسلام- رئيس سابق دفتر بهبود تغذيه- معتقد است كه اين خطر بسته به زيستگاه ماهي ها، درجات مختلفي دارد. دكتر شيخ الاسلام مي گويد: در نقاطي كه فاضلاب هاي صنعتي به رودخانه ها ريخته مي شود خطر آلودگي ماهي ها افزايش مي يابد، اما اگر ماهي ها در شرايط زيست محيطي كنترل شده اي رشد كرده باشند و كنترل هاي آزمايشگاهي قبل از بسته بندي روي آنها انجام شود از لحاظ درصد جيوه در حد پائيني قرار مي گيرند و مصرف آنها مشكلي ايجاد نخواهد كرد.
البته همه اين ها در حالي است كه مسئولان و كارشناسان تغذيه به پايين بودن سرانه مصرف ماهي در ايران اذعان دارند. هم اكنون سرانه مصرف ماهي در كشور، شش كيلوگرم در سال است و طبق برنامه پنج ساله، اين مقدار بايد به هشت كيلوگرم برسد. سرانه مصرف ماهي در جهان 13 كيلوگرم است.]]>
</TEXT>
</DOC>
<DOC>
<DOCID>HAM2-851020-023</DOCID>
<DOCNO>HAM2-851020-023</DOCNO>
<ORIGINALFILE>/1385/851020/news/_diet.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[گياهخواري؛ از سير تا پياز
محققان مي گويند اين رژيم غذايي اگر درست و اصولي استفاده شود، مي تواند مفيد باشدصدف كوه كن]]>
</TITLE>
<TEXT>
<IMAGE>/1385/851020/news/009654.jpg</IMAGE>
<![CDATA[
اگر مي خواهيد گياهخوار شويد
دلايل گياهخواري هرچه كه باشد بد نيست با برخي از قواعد تغذيه اي در اين رابطه آشنا شويد زيرا اگر مي خواهيد گياهخوار شويد و سلامت شما هم حفظ شود؛ بايد براساس اصول تغذيه اي رفتار كنيد و بهتر است نكات زير را به كار ببريد:
1 - ميوه و سبزي ها بايد قسمت اعظمي از رژيم غذايي شما را تشكيل دهند. بهتر است كه آنها را خام مصرف كنيد چرا كه ميوه ها و سبزي ها در اثر پخته شدن، ويتامين ها و مواد معدني خود را از دست مي دهند و ارزش تغذيه اي آنها كاهش مي يابد.
2 -در ميان ميوه ها و سبزي هايي كه مصرف مي كنيد سعي كنيد از انواعي كه به رنگ زرد تا نارنجي هستند، حتما در طول روز بهره ببريد و سبزي هاي برگ سبز تيره را به شكل روزانه مصرف كنيد. در رابطه با پخت سبزيجاتي نظير اسفناج بهتر است از آب كمي براي پخت استفاده كنيد و اجازه دهيد تا آب به خورد سبزي برود و يا در صورت باقي ماندن آب آن را هم مصرف كنيد، نكته ديگر اينكه در ظرف را حتما ببنديد چرا كه مواد معدني نظير پتاسيم، محلول در آب است و در غير اين صورت، هدر مي رود.
3 - اگر شما از محصولات لبني استفاده مي كنيد(تنها گياه خواران مطلق، همه محصولات لبني را از رژيم غذايي خود حذف مي كنند)بهتر است از انواع كم چربي آن(زير5‎/2درصد چربي)استفاده كنيد. شيرها و ماست هاي غني شده(مثلا با كلسيم و ويتامينd)به شما كمك مي كنند تا از اين طريق ويتامين ها و مواد معدني ضروري براي بدن را دريافت كنيد.
4 - جايگزين كردن محصولات حيواني با منابع پروتئيني ديگر مثل محصولات تهيه شده از سويا(نان و شير تهيه شده از سويا)حبوبات، غلات با دانه هاي كامل و مغزه هاي گياهي، ضروري به نظر مي رسد(البته از مصرف ميزان زياد مغزه هاي گياهي به دليل بالا بودن كالري آنها بپرهيزيد).
5 - به دليل اينكه گوشتها منبع اصلي ويتامين b12 و ماده معدني روي هستند و اين مواد غذايي در رژيم روزانه گياهخواران حذف مي شوند، بنابراين مصرف مكمل هاي روي، آهن و ويتامينb12 براي گياهخواران، ضروري است(بهتر است اين مكمل ها را با يك ليوان آب پرتقال مصرف كنيد).
نتايج يك مطالعه جديد نشان مي دهد كه كودكان با هوش تر، بيشتر احتمال دارد در آينده رژيم غذايي گياهخواري را برگزينند. اين آخرين خبر مرتبط با گياهخواري، باور نادرستي كه شايع است و به كم شدن هوش در اثر گياهخواري اشاره دارد را رد مي كند چرا كه افلاطون، لئوناردو داوينچي، ايزاك نيوتن، مارك تواين و توماس اديسون هم گياهخوار بوده اند! اكنون كه گياهخواري بيشتر از گذشته باب شده است.
شايد گمان كنيد اعتقاد به گياهخواري عقيده اي جديد و مرتبط به عصر حاضر است يا يك پز بهداشتي يا از سر دوستي با طبيعت به حساب مي آيد، اما سابقه تاريخي موضوع را مي توان تا ابتداي تكامل موجودات انساني دنبال كرد. كالين اسپنسر در كتاب تاريخ گياهخواري مي نويسد: اجداد انسان نماي ما در طول دوره 24 ميليون ساله تكامل خود، 1/5 ميليون سال را تقريباً با رژيم گياهخواري مطلق گذراندند و تنها گهگاه از كرم و يا حشرات تغذيه مي كردند.
به گفته اسپنسر، فقدان گياهان و ميوه هاي متنوع ممكن است دليل نابودي انسان نئاندرتال(ساكنين پهنه هاي يخ زده شمال اروپا كه فقط گوشت مي خوردند)و انسان كرومانيون(جد مستقيم ما)باشد.
دوست نداريد حيوان ها بميرند!
گياهخواري عملاً به حذف گوشت يا برخي محصولات با منشاء حيواني(بسته به درجه گياهخوار بودن)از رژيم غذايي اطلاق مي شود. گياهخواران با گوشت قرمز و فرآورده هاي آن ميانه خوبي ندارند، اما اينطور هم نيست كه در رژيم غذايي شان هيچ چيزي به جز سبزيجات پيدا نكنيد. حتي سرسخت ترين گياهخواران جهان هم علاوه بر سبزيجات، انواع ميوه ها و غلات را مصرف مي كنند.
انواع متفاوتي از گياهخواري وجود دارد كه هر يك منافع و البته مشكلات مربوط به خود را دارند. در واقع تمام گياهخواران را مي شود به سه گروه بزرگ تقسيم كرد: رايج ترين آنها، گياهخواران تخم مرغ - لبنيات(ovo-lacto)است. اين دسته از گياهخواران هيچ نوع گوشتي(گوشت قرمز، ماكيان، غذاهاي دريايي)نمي خورند، اما تخم مرغ و محصولات لبني را مصرف مي كنند.
گروه دوم گياهخواران، لبنيات خوارها هستند(lacto)يعني انواع گوشت ها و تخم مرغ را نمي خورند اما لبنيات را در برنامه غذايي خود دارند.
آخرين گروه كه سخت ترين رژيم غذايي را دارند، گياهخواران مطلق(vega)هستند، اين دسته از افراد، گوشت ها، تخم مرغ، لبنيات، غذاهاي حاوي محصولات جانبي حيواني و حتي عسل نمي خورند و حتي از محصولات چرمي، پشمي، پوست خرگوش، ابريشم و يا هرگونه محصول به دست آمده از حيوانات استفاده نمي كنند.
البته در تقسيم بندي هاي گياهخواري، گروه هاي ديگري را هم مي توان پيدا كرد. مثلاً گروه نيمه گياهخواران(semi-vegetaria)را مي توان ديد كه محصولات لبني، تخم مرغ، مرغ و ماهي را در برنامه غذايي خود دارند اما گوشت قرمز نمي خورند. گروه ديگري با نام پسكو وجود دارند(pesco-vegetaria)كه از ميان گوشت ها فقط ماهي مي خورند. برخي ديگر رژيم ميوه خواري دارند كه طبق آن مصرف غذاهاي پخته به حداقل مي رسد و بيشتر از ميوه هاي خام، خيار و گوجه و نيز از دانه ها استفاده مي شود و بالاخره جوانه خواران(sproutarias)نيز در ميان اين گروه ديده مي شوند كه عمدتاً از جوانه ها، دانه ها و برنج ها تغذيه مي كنند.
رژيم غذايي فيثاغورثي
هزار و يك دليل مي شود براي گياهخواري پيدا كرد. بعضي ها به دليل حمايت از حيوانات و مخالفت با كشتن آنها به اين شيوه غذايي روي مي آورند، بعضي ها مي خواهند وزن كم كنند و برخي ديگر به دليل بالا بودن فشار خون و ترس از سكته به گياهخواري مي پردازند.
جالب است بدانيد در ميان فيلسوفان يونان و روم باستان هم اعتقاد قوي به گياهخواري وجود داشت. اولين چهره برجسته در ميان آنها فيثاغورث است كه در انتهاي قرن ششم قبل از ميلادي مي زيست. رژيم غذايي فيثاغورثي شامل اجتناب از خوردن گوشت حيوانات سلاخي شده بود. اخلاق فيثاغورثي به برپا كردن قانوني مطلق و جهانشمول گرايش داشت كه با حكم به عدم كشتن مخلوقات زنده براي اجتناب از خونريزي بي رحمانه به خصوص قرباني كردن حيوانات و تغذيه از گوشت همراه بود.
اعتقاد به گياهخواري همچنين ريشه هاي اعتقادي كهني هم دارد؛ مثلاً هندوها از مصرف هر چيزي كه با رنج كشيدن حيوانات به دست آمده باشد منع شده اند از جمله گوشت، تخم مرغ، فرآورده هاي حيواني مانند ژلاتين و مايه پنير. اما فرآورده هاي لبني(غير از مايه پنير)قابل قبول هستند، چرا كه شير دوشيدن حيوانات باعث رنج آنها نمي شود!
از همين دست مي توان به گياهخواري روحانيون بودايي اشاره كرد، آنها حق كشتن حيوانات يا خوردن گوشت را ندارند مگر آن كه بدانند كه حيوان به خاطر آنها كشته نشده است. براساس همين اعتقادات معتقدان به تناسخ و مسيحيان اوليه نيز گياهخوار بودند.
مخالفان مدرن گياهخواري
اعتقاد به گياهخواري را در شكل جديدش مي توان واكنشي نسبت به دريافت مدرن از بهره كشي از طبيعت و بيگانه شدن از آن ارزيابي كرد. مخالفان مدرن گياهخواري معتقدند كه گياهخواري بازگشتي كامل به رابطه ذاتي انسان با طبيعت نيست بلكه واكنشي مدرن، محدود و تا حدي تنگ نظرانه نسبت به افراط ها در كشورهاي توسعه يافته است.
البته شواهد علمي هم به نفع گياهخواري وجود دارد. باوجود اينكه هيچ بيماري وجود ندارد كه با گياهخواري به طور كامل درمان شود اما با اين رژيم غذايي ويژه مي توان از بروز بسياري از بيماري ها پيشگيري كرد. به عنوان نمونه حتي در قرن هجدهم دكتر ويليام لمب رژيم غذايي گياهي را براي معالجه سرطان به بيمارانش توصيه مي كرد، همچنين انجمن قلب آمريكا مي گويد كه رژيم غذايي گياهخواري مي تواند خطر ديابت و بيماري قلبي را كاهش دهد، تا جايي كه مصرف كمتر گوشت و پيروي از يك رژيم گياهخواري مطلق تا 90درصد ريسك ابتلا به بيماري هاي قلبي را كاهش مي دهد و قادر به كاهش چشمگيري در ميزان كلسترول، تري گليسيريد و فشار خون است.
همچنين تحقيقات نشان داده است رژيم غذايي گياهي احتمال بيماري هاي مربوط به اشرشياكلي(نوعي باكتري روده اي)و باكتري هايي كه از طريق گوشت، انسان را بيمار مي كنند كاهش مي دهد. اين رژيم در مهار سرطان ها بخصوص سرطان ريه و سرطان كولون كارآمد است و ضمن اينكه با گياهخواري مي توانيد خيلي راحت وزن كم كنيد و يا پيوسته در وزن ايده آلتان باقي بمانيد.
اما آنچه مهم است اين است كه گياهخواري چه در جهت كاهش وزن، چه بهبود سلامت و... نيازمند مشورت با متخصص تغذيه و استفاده از يك برنامه مدون و صحيح است. چرا كه يك رژيم گياهخواري نامتعادل مي تواند منجر به كمبود مواد غذايي حياتي مثل كلسيم، پروتئين و برخي از ويتامين ها شود.
گياهخواري سالادخواري نيست
برخلاف تصور خيلي ها، رژيم گياهخواري تنها به خوردن سالاد محدود نمي شود و بايد از تنوع زيادي برخوردار باشد كه از لحاظ كيفيت غذايي اطمينان لازم را براي مصرف كننده ايجاد كند. مصرف گروه هاي مختلف غذايي باعث مي شود تا مشكلي كه در ذهن بسياري از افراد به دنبال گياهخواري مطرح مي شود، پيش نيايد، چرا كه بسياري از افراد فكر مي كنند با گياهخواري دچار كمبود پروتئين مي شوند در حقيقت ميزان نياز انسان براساس rda به پروتئين 8/0 گرم به ازاي هر كيلوگرم وزن بدن است كه در شرايط ويژه يا در رژيم ورزشكاران به 5/1-1گرم به ازاي كيلوگرم وزن بدن خواهد رسيد كه اين مقدار پروتئين به آساني از طريق رژيم گياهي متنوع تامين مي شود.
البته با حذف پروتئين حيواني يا چيزي كه به آن پروتئين كامل مي گويند تنها راهي كه همه اسيدهاي آمينه ضروري را به بدن مي رساند تركيبي از غلات و حبوبات است، مثلا وقتي برنج را با لوبيا مصرف مي كنيد يا هنگامي كه براي صبحانه، كره بادام زميني را بر روي نان خود مي ماليد، به پروتئين كامل دست يافته ايد.
البته ويتامين هايي مثل ويتامين ب12 و ماده معدني آهن، ريز مغذي هايي هستند كه در منابع غذايي گياهي وجود ندارند و بايد از طريق مكمل ياري دريافت شوند. پروتئين هاي گياهي نظير سويا، عدس و غلات كامل سبوس دار به همراه مغزه هاي گياهي مثل گردو، بادام و ميوه هاي خشك و تازه طيف وسيعي از مواد مورد نياز را به بدن مي رسانند.]]>
</TEXT>
</DOC>
<DOC>
<DOCID>HAM2-851020-024</DOCID>
<DOCNO>HAM2-851020-024</DOCNO>
<ORIGINALFILE>/1385/851020/news/_diet.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[محققان مي گويند]]>
</TITLE>
<TEXT>
<![CDATA[اسباب بازي از نان شب واجب تر است !
]]>
<IMAGE>/1385/851020/news/009648.jpg</IMAGE>
<![CDATA[
گروه سلامت- چه كسي گفته بچه اي كه شكمش سير نيست، اسباب بازي مي خواهد چه كند؟ دانشمندان مي گويند دادن اسباب بازي به كودكان پيش دبستاني، حتي اگر اين كودكان دچار سوء تغذيه باشند، به رشد ذهني آنها كمك مي كند. حالا بچه فقير خنگ بهتر است يا فقير باهوش؟
به گزارش پايگاه اينترنتي رويترز، تحقيقات گوناگون انجام شده در مؤسسه بهداشت كودك در دانشگاه كالج لندن نشان داده اجراي برنامه هاي بازي در بنگلادش كه كودكاني با سوء تغذيه شديد دارد، توانسته بهره هوشي آنها را? امتياز بالا ببرد.
در تحقيقات ديگر اين مؤسسه در جاماييكا، ميان روستائياني كه تحصيلات بالايي نداشتند، اسباب بازيهاي خانگي را به خانه آنها  بردند و نحوه بازي با كودكان را به مادران آموزش دادند.
كودكان اين خانواده ها تا سن?? سالگي تحت نظر قرار گرفتند و مشخص شد اين روش بهره هوشي، توانايي خواندن، سلامت رواني و عزت نفس اين كودكان را بالا برده و توانسته افت تحصيلي، افسردگي و اضطراب آنها را تا حد زيادي كم كند. يعني در مجموع كمك كرده سالم تر زندگي كنند.
اين محققان در گزارش كار خود در مجله پزشكي لانست تأكيد مي كنند سوء تغذيه به خودي خود يك مشكل است، اما وقتي با عدم تحريك ذهني همراه شود، منشأ هزاران مشكل بزرگ بعدي خواهد شد.
هم اكنون در سراسر جهان بيش از??? ميليون كودك بسيار فقير وجود دارند كه علاوه بر آن كه تغذيه مناسب ندارند، به اندازه كافي تحريك ذهني نيز دريافت نمي كنند.
درمان ناباروري با مشاوره
گروه سلامت- براي زوجي كه بچه دار نمي شوند، گاهي يك مشاوره ساده و خشك و خالي از هزار تا آمپول و قرص و دوا بهتر كار مي كند. نتيجه مطالعات محققان كشورمان نشان مي دهد ارايه مشاوره ها و مداخلات روانپزشكي در بهبود باروري زوجين نابارور و افزايش رضايتمندي آنها از زندگي مؤثر است.
در اين تحقيق كليه زوجين نابارور كه براي اولين بار به درمانگاه ناباروري ولي عصر مراجعه مي كردند، از لحاظ ابتلا به افسردگي ارزيابي شدند. به اين ترتيب?? زوج كه افسردگي داشتند، در گروه آزمايش قرار گرفتند.?? زوج بدون افسردگي را هم كه وضعيت مشابهي از لحاظ علت ناباروري داشتند، در گروه شاهد گذاشتند. در گروه آزمايش، شش ماه مداخلات روانپزشكي انجام شد، يعني به آنها حمايت هاي رفتاري و روان شناختي داده شد. در پايان شش ماه ميزان باروري، رضايت دو طرف از زندگي زناشويي و ساير عوامل با مقياس هاي معتبر اندازه گيري شد.
دكتر احمد علي نوربالا مجري اين تحقيق درباره آن به ايرنا چنين توضيح داده است: جمع بندي اطلاعات به دست آمده نشان داد ميزان وقوع بارداري در گروهي كه مورد مداخلات روانپزشكي قرار گرفته بودند، بسيار بالا و در حدود??/? درصد بود، در حالي كه در گروه شاهد فقط?/? درصد بارداري رخ داده بود.
به گفته دكتر نوربالا بر اساس يافته هاي اين تحقيق، مداخلات روانپزشكي براي رفع مشكل ناباروري در زوج هاي ناباروري كه مدت ازدواج آنها كمتر از پنج سال بود و استرس كمتري داشتند، مؤثرتر بود.
اين تحقيق توسط گروه روانپزشكي دانشگاه علوم پزشكي تهران و با همكاري دكتر فاطمه رمضان زاده رئيس مركز تحقيقات بهداشت باروري ولي عصر، دكتر حسين ملك افضلي معاون تحقيقات و فناوري وزارت بهداشت، دكتر عباس رحيمي فروشائي و نسرين عابدي نيا به انجام رسيده است.
افسرده نباش!
]]>
<IMAGE>/1385/851020/news/009645.jpg</IMAGE>
<![CDATA[
گروه سلامت- اگر افسرده باشيد و خودتان را ببازيد، دنيا هم دردها و بيماري هايش را روي سر شما خراب مي كند. اين را محققان علوم پزشكي هم گفته اند. به گزارش رويترز خطر سكته كامل و گذراي مغزي، هر دو در افراد مبتلا به علائم افسردگي بيشتر از بقيه افراد است. البته مطالعه اين محققان در دانشگاه بوستون مي گويد اين موضوع تنها در مورد افراد كمتر از?? سال درست از آب درمي آيد و در بين افراد بالاي?? سال قضيه كمي فرق مي كند.
آنها به مدت هشت سال اطلاعات? هزار و??? نفر را كه در مطالعه ديگري شركت كرده بودند، بررسي كردند. در آغاز اين مطالعه?? درصد از اين افراد علايم افسردگي داشتند.
اين گروه تحقيقاتي در شماره ژانويه مجله پزشكي سكته مغزي گزارش داده كه در پيگيري هاي بعدي در مجموع??? مورد سكته مغزي كامل و?? مورد سكته مغزي گذرا يا tia اتفاق افتاده است و در ميان افراد زير?? سال، كساني كه علايم افسردگي داشتند چهار برابر افرادي كه افسردگي در آنها كمتر بوده، به سكته مغزي و يا tia مبتلا شده اند. حتي پس از درنظر گرفتن ساير عوامل خطرساز در بروز سكته مغزي، مانند فشار خون بالا، ديابت و سيگار، اين ارتباط همچنان ديده شد.]]>
</TEXT>
</DOC>
<DOC>
<DOCID>HAM2-851020-025</DOCID>
<DOCNO>HAM2-851020-025</DOCNO>
<ORIGINALFILE>/1385/851020/news/_diet.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.پزشکی و درمان</CAT>
<CAT xml:lang="en">Science and Culture.Science.Medicine and Remedy</CAT>
<TITLE>
<![CDATA[جهان سلامت
لطفا مانكن نشويد!]]>
</TITLE>
<TEXT>
<![CDATA[مهشيد چايچي: دختر بيچاره 21 سال داشت و اگرچه قدش 1 مترو72 سانتي متر بود، اما وزنش تنها 40 كيلوگرم بود. اين اعداد و ارقام مربوط به يك مانكن برزيلي است كه 15 نوامبر 2006 در اثر عفونت ناشي از بي اشتهايي مرضي يا آنوركسي نوروزا از دنيا رفت؛ در حالي  كه خيلي از دختران جوان به او و اندامش غبطه مي خوردند.
اما مرگ اين مانكن برزيلي بعد از مرگ همتاي اروگوئه اي او كه دچار نارسايي قلبي شده بود، موجب شد انقلابي در جهان مد رخ داده و فريادهاي اعتراض متوليان بهداشت اوج بگيرد. به طوري كه سازمان بهداشت جهاني هم واكنش نشان داد. اين سازمان در گزارشي نگراني خود را از كم وزني بيش از حد دختران جوان و گرسنگي كشيدن مفرط آنها براي تقليد از مدل ها، اعلام كرد. البته اين واكنش در برابر تبليغات گسترده غير علمي براي كاهش وزن و استفاده از زنان فوق العاده لاغر در سالنهاي مد، خيلي مهم نيست؛ چرا كه همچنان شمار زيادي از دختران جوان، به تقليد از مدل هايي كه از شدت لاغري رو به موت هستند، سعي مي كنند خود را بيش از حد لاغر كنند!
فراموش نكنيد سازمان بهداشت جهاني افرادي با شاخص توده بدني زير 5/18 را دچار كمبود وزن دانسته و در جهان سوم چنين افرادي را مستحق كمك هاي بشر دوستانه مي داند. شاخص توده بدني مانكن مورد بحث، 5/13 بود!
حضور لاغرها در نمايش ممنوع!
به دنبال هشدار هاي سازمان بهداشت جهاني، ابتدا در ماه سپتامبر موجي در برزيل و اسپانيا به راه افتاد كه جلوي فعاليت مانكن هاي بسيار لاغر گرفته شود. اين معضل به حدي جدي شد كه برگزار كنندگان نمايش لباس در اين كشور از حضور مدل هاي بسيار لاغر- كه ظاهر بيمار گونه آنها داد مي زد استانداردهاي سلامت را ندارند - جلوگيري كردند. در واقع، شركت هاي مد مجبور شده اند در انتخاب مانكن هاي خود شاخص جديدي در نظر بگيرند. طبق قانون اين كشور مدل هايي كه شاخص توده بدني(bmi )كمتر از 18 داشته يا سن آنها كمتر از 16 سال باشد، از شركت در اين نمايش ها محروم مي شوند.حتما مي دانيد در علم پزشكي معيارهاي مختلفي براي تعيين چاقي و لاغري افراد وجود دارد كه معتبر ترين و مشهورترين آنها شاخص توده بدن است. اين معيار از تقسيم وزن(بر حسب كيلوگرم)بر مجذور قد(برحسب متر)به دست مي آيد. طبق اين معيار فقط كساني كه شاخص توده بدني شان بين 5/18 تا 25 است، وزني ايده آل دارند.
بقيه هم مي آيند
پس از مدتي، كشورهاي ديگري از جمله آرژانتين هم با اسپانيا همراه شده و از شركت ها خواسته اند قبل از شروع هر برنامه گواهي سلامت مدل هاي خود را ارائه دهند. حتي اين موج به انگلستان هم رسيده و وزير فرهنگ اين كشور با اشاره به الگو گرفتن دختران جوان از مدل هاي بسيار لاغر، از مجريان نمايشگاههاي مد خواست مدلهاي بسيار لاغر و استخواني را بكار نگيرند. در انگليس تقريبا 5 تا 10 درصد زنان 14 تا 24 ساله از بيماري بي اشتهايي عصبي رنج مي برند و حتي سن ابتلاي اين بيماري پايين آمده و كودكان 8-7 ساله را هم گرفتار كرده است.
بي اشتهايي عصبي يا آنوركسي نروزا نوعي اختلال در خوردن است كه در آن فرد به شكل وسواس آميزي خود را از خوردن غذا محروم مي كند تا به اندامي بيش از حد لاغر دست پيدا كند. اين بيماران اگرچه دارند از لاغري پس مي افتند، اما باز هم احساس چاقي مي كنند. يكي ديگر از علائم اين بيماري علاقه وسواسي به رژيم هاي سخت غذايي، ورزش هاي سنگين و اكراه از خوردن غذا حتي در كنار ديگران است. نوع ديگر اين بيماري هم بوليميا است كه در آن فرد بر خلاف نوع اول اشتها دارد، اما بعد از خوردن خود را وادار به استفراغ مي كند. هر دو اين اختلالات رواني مي توانند به مرگ بينجامند يا عوارض دائمي مانند نازايي و استخوانهاي شكننده ايجاد كنند.
ايتاليا، آخر از همه
به تازگي كشور ايتاليا هم با وجود مقاومت هايي كه متوليان مد در ابتدا نشان دادند، بالاخره به جمع اين كشورها پيوست. در خبرهاي بي.بي.سي آمده وزير جوانان اين كشور با ابراز خوشحالي از تصويب اين قانون گفته: 60 درصد نوجوانان ايتاليا دوست دارند از آنچه هستند لاغرتر باشند. البته مرزي بين لاغري و بيماري وجود دارد كه معمولا مورد توجه نيست. ما مي خواهيم با تصويب و اجراي اين قانون اين مرز را شناسانده و حد را نگه داريم. شايد بتوانيم يك تصور سالم از زيبايي را در ميان مردم زنده كنيم.
البته اين تصور منحصر به ايتاليا نيست. كارشناسان انگليسي معتقدند در اين كشور هم اين تصور رواج دارد كه هر چه زنان لاغرتر باشند، زيباترند و اين تصور همراه با تصاوير مانكن هاي مشهور مجلات مد مي تواند يكي از علل افزايش آمار آنوركسي و بوليميا باشد.
حرف آخر
پزشكان سازمان بهداشت جهاني با بررسي وزن شمار زيادي از مدلهاي لباس، دريافته اند وزن آن ها حداقل 10 كيلوگرم كمتر از استاندارد شاخص سلامتي است. در ضمن محققان به اين نتيجه رسيده اند كه ميل دختران جوان به داشتن تناسب اندام و روي آوردن كور كورانه به رژيم هاي لاغري، خطر پوكي استخوان، نارسايي قلب، تنبلي كبد(سيروز)و اختلالات رواني را در اين گروه افزايش داده و آن ها را مستعد دردهاي عضلاني- اسكلتي شديد مي كند. رسانه هاي جهان هم در تكاپو هستند تا مردم و بخصوص مدلهاي در معرض آسيب را از مشكلاتي كه به دنبال لاغري بيش از حد گريبانگيرشان خواهد شد، آگاه كنند. اما با تمام اين حرفها هنوز هم دختران جواني هستند كه در لاغر شدن و رسيدن به اندامي مانكني، با هم، چشم و هم چشمي دارند و بدون توجه به عواقبش رژيم هاي آنچناني گرفته و مشتري قرص هاي لاغري شده اند. از قديم گفته اند، اندازه نگه دار كه اندازه نكوست!]]>
</TEXT>
</DOC>
<DOC>
<DOCID>HAM2-851020-026</DOCID>
<DOCNO>HAM2-851020-026</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[هفته آينده در مجلس شوراي اسلامي
تكليف افزايش حقوق بازنشستگان تأمين اجتماعي روشن مي شود]]>
</TITLE>
<TEXT>
<![CDATA[گروه اجتماعي- جلسه بررسي افزايش حقوق بازنشستگان تأمين اجتماعي با حضور گروهي از نمايندگان مجلس شوراي اسلامي و مسئولان مرتبط برگزار مي شود.
علي رياض، نماينده مجلس شوراي اسلامي، در اين باره به همشهري گفت: با توجه به حساسيت پيش آمده، هفته آينده جلسه اي مشترك ميان اعضاي كميته فرهنگي كميسيون اصل 90 و مسئولين دستگاه هاي مرتبط برگزار خواهد شد.
رياض كه رياست كميته فرهنگي كميسيون اصل 90 را بر عهده دارد افزود: كميته فرهنگي پس از انجام كارشناسي لازم در اين زمينه به كميسيون اصل 90 گزارش كار خود را ارايه خواهد كرد و پس از آن با دعوت از نمايندگان دستگاه هاي مرتبط جلسه اي مشترك هفته آينده برگزار خواهد شد.وي اظهار اميدواري كرد كه با برگزاري اين جلسه راه حل مناسبي براي عملياتي شدن افزايش حقوق بازنشستگان سازمان تامين اجتماعي به دست آيد.
اين نماينده مجلس شوراي اسلامي پيش از اين با تأكيد بر اين كه طرح اين مسأله در كميسيون اصل 90 تنها در جهت حل هرچه سريع تر اين مسأله است گفته بود: اين شكايت به قصد محكوم كردن دستگاه يا سازمان خاصي نيست و طرح آن از سوي يكي از اعضاي كميسيون اصل 90 تنها به اميد يافتن راهي مناسب براي حل نهايي مشكل بازنشستگان سازمان تأمين اجتماعي است.
سازمان تامين اجتماعي نيز تنها مشكل در زمينه پرداخت اين حقوق حداقلي به بازنشستگان را نبود بودجه عنوان كرده است.
مسئولين سازمان تامين اجتماعي بر اين باورند كه تامين اين بودجه بر عهده سازمان تامين اجتماعي نيست و در صورتي كه مجلس خواهان اجراي اين افزايش حقوق است نمايندگان بايد هرچه سريع تر نسبت به معرفي منبع تامين بودجه آن كوشش كنند.
اين در حالي است كه رئيس كانون بازنشستگان تامين اجتماعي از در خواست ملاقات اعضاي كانون با نمايندگان مجلس خبر داد.
علي اكبر خبازها، با اعلام اين خبر به خبرنگار ما گفت: در جلسه اي كه صبح ديروز در محل كانون بازنشستگان تامين اجتماعي تهران برگزار شد، اعضاي كانون بر ديدار گروهي بازنشستگان با نمايندگان مجلس تاكيد كردند.
وي با اشاره به مكاتبات انجام شده از سوي كانون بازنشستگان تامين اجتماعي افزود: تاكنون مكاتبات زيادي از سوي كانون با مسئولين انجام شده است اما هيچ يك از مكاتبات به نتيجه نرسيده است.بر اساس گفته هاي خبازها تاكنون 2نامه به دفتر مقام معظم رهبري، 3نامه به دفتر رياست جمهوري با موضوع حل مشكل افزايش حقوق بازنشستگان تامين اجتماعي ارسال شده  است.رئيس كانون بازنشستگان درباره پيگيري اين نامه ها گفت: حدود 2 ماه قبل در نامه اي به دفتر رهبري رسيدگي به اين مهم را درخواست كرده ايم و 15روز پس از آن نيز در خواست مان را تكرار كرده ايم. رهبري نيز سازمان مديريت و برنامه ريزي را مامور رسيدگي به اين مشكل كرده اند اما براي رئيس جمهور از حدود 6 ماه قبل 3 نامه ارسال كرده ايم كه با وجود پيگيري هاي انجام شده تاكنون هيچ پاسخي در يافت نكرده ايم.
خبازها در توضيح چگونگي انجام مكاتبات با عبدالرضا مصري وزير كنوني رفاه و تامين اجتماعي و رياست سابق كميسيون اجتماعي مجلس شوراي اسلامي افزود: در زمان تصدي رياست كميسيون اجتماعي مجلس ما مكاتباتي با ايشان داشتيم و حتي در ملاقات هاي حضوري حل اين مشكل را در خواست كرديم اما به نتيجه اي نرسيديم.
او با اشاره به اينكه از زمان وزارت مصري نيز بازنشستگان سازمان تامين مورد بي توجهي قرار گرفته اند گفت: اعضاي هيات رئيسه كانون بازنشستگان تامين اجتماعي از زمان تصدي گري پست وزارت رفاه توسط ايشان، با تقاضاي ملاقات اعضاي كانون موافقت نشد و مكاتبات ما نيز براي برطرف كردن مشكل افزايش حقوق حداقلي بازنشستگان با پاسخ مناسبي روبه رو نشد.رئيس كانون بازنشستگان سازمان تامين اجتماعي با قبول اينكه بهتر بود نمايندگان اين كانون به كميسيون اصل90 مجلس شكايت مي كردند بي توجهي به اين روند را يك اشتباه از سوي هيات مديره كانون خواند و اظهار اميدواري كرد كه با پيگيري جدي جبران شود.
خبازها در پايان بر اصرار اعضاي كانون در برگزاري يك ملاقات گروهي ميان بازنشستگان و نمايندگان مجلس در هفته آينده در مقابل مجلس شوراي اسلامي خبر داد و افزود:  ملاقات با نمايندگان مجلس هفته آينده در مقابل مجلس شوراي اسلامي انجام خواهد شد.]]>
</TEXT>
</DOC>
<DOC>
<DOCID>HAM2-851020-027</DOCID>
<DOCNO>HAM2-851020-027</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تأسيس بانك اطلاعات اراضي ضروري است]]>
</TITLE>
<TEXT>
<![CDATA[گروه اجتماعي - رئيس سازمان بازرسي كل كشور خواستار تاسيس بانك اطلاعاتي از دريافت كنندگان زمين و مسكن دولتي شد. به گزارش شبكه خبري قسط حجت الاسلام والمسلمين محمد نيازي رئيس سازمان بازرسي كل كشور در جلسه  شوراي مديران وزارت مسكن و شهرسازي، ضمن تأكيد بر ساماندهي امر واگذاري زمين و مسكن دولتي گفت: تبعيض در واگذاري زمين و مسكن به عنوان آسيب جدي مطرح است، بدين نحو كه اين مزايا بايد به افراد صاحب صلاحيت و يا كساني كه قبلاً از اين تسهيلات استفاده نكرده اند تعلق گيرد. حجت الاسلام والمسلمين نيازي افزود: وجود قوانين و ضوابط جامع و همين طور، تأسيس بانك اطلاعاتي از دريافت كنندگان زمين و مسكن دولتي مي تواند كمك موثري براي سامان دهي اين امر باشد.]]>
</TEXT>
</DOC>
<DOC>
<DOCID>HAM2-851020-028</DOCID>
<DOCNO>HAM2-851020-028</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[كاهش سن سكته قلبي نسل جوان را تهديد مي كند]]>
</TITLE>
<TEXT>
<![CDATA[مهر: استعمال سيگار و مواد دخاني در سنين پايين به ويژه در بين گروه سني دانش آموزي باعث شيوع بيماري هاي قلبي و عروقي در دوره جواني و سكته هاي ناشي از آن مي شود.
رئيس جامعه پزشكان متخصص داخلي ايران افزود: تا چند سال گذشته بيماران مبتلا به بيماري هاي قلبي و عروقي در سنين بالاي 40 سال بودند اما متاسفانه در سال هاي اخير در بسياري از موارد مشاهده شده كه جوانان 20 تا 25 سال مبتلا به سكته هاي قلبي مي شوند.
ايرج خسرونيا اظهار داشت: از هر يك هزار نفر بين 2 تا 5 نفر از افرادي كه به علت بيماري هاي قلبي بستري مي شوند را جوانان تشكيل مي دهند و با توجه به اينكه هنوز جوانان در قاعده هرم جمعيت كشور قرار دارند اين امر مي تواند تهديدي در آينده نه چندان دور باشد.وي گفت: در هجدهمين كنگره جامعه پزشكان متخصص داخلي ايران كه در ارديبهشت 86 برگزار مي شود، علل و عوامل مهم و موثر در كاهش سن مبتلايان به بيماري هاي قلبي و عروقي توسط پزشكان مورد بررسي قرار مي گيرد و راهكارهاي مناسب ارائه خواهد شد.]]>
</TEXT>
</DOC>
<DOC>
<DOCID>HAM2-851020-029</DOCID>
<DOCNO>HAM2-851020-029</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[اردوهاي هجرت، جوانان را با كار و شرايط اجتماعي آن آشنا مي كند]]>
</TITLE>
<TEXT>
<![CDATA[گروه اجتماعي- عضو كميسيون قضايي مجلس شوراي اسلامي گفت: اردوهاي هجرت، جوانان را با كار و شرايط اجتماعي آن آشنا مي كند.
به گزارش ستاد اطلاع رساني اردوهاي هجرت بسيج سازندگي، مصطفي طباطبايي نژاد، نماينده اردستان در مجلس ادامه داد: يكي از معضلات اصلي جامعه فعلي ما اين است كه جوانان با فضاي كار بيگانه اند و پس از اتمام تحصيلات به يكباره از فضاي آموزشي در محيط كار رها مي شوند.عضو كميسيون حقوقي مجلس، ايجاد فرهنگ و كار و تلاش را در كنار آموزش مهارت فني و اجرايي لازم و حلقه اتصال جوانان با محيط كار و جامعه دانست.
وي برنامه هاي سازمان بسيج سازندگي را نمونه مطلوبي از اين ايده معرفي كرد و تصريح كرد: اگر بخواهيم اين هدف را دنبال كنيم، بايد به برنامه هايي مانند اردوهاي هجرت اين سازمان روي بياوريم كه همزمان با پركردن اوقات فراغت جوانان آنان را با كار و شرايط اجتماعي و الزامات نوع دوستي آشنا كند.
نماينده اردستان در مجلس شوراي اسلامي در پايان با اشاره به اين نكته كه بسيج مي تواند الگوي مناسب خلاق و اثرگذاري در رابطه با بحث غني سازي اوقات فراغت ارائه دهد، تاكيد كرد: تجمع، تفريح، كار و اشتغال زايي از مهمترين اهداف بسيج سازندگي است.]]>
</TEXT>
</DOC>
<DOC>
<DOCID>HAM2-851020-030</DOCID>
<DOCNO>HAM2-851020-030</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[2 عضو كميسيون اجتماعي مجلس خواستار شدند:
بازگشت افغان ها به طور جدي دردستوركار دولت قرارگيرد]]>
</TITLE>
<TEXT>
<IMAGE>/1385/851020/news/009621.jpg</IMAGE>
<![CDATA[
ايسنا: نايب رئيس كميسيون اجتماعي مجلس گفت: اتباع افغاني كه مجوز اقامت در ايران را ندارند بايد اخراج شده و در اين زمينه با قدرت با آنها برخورد شود.وي افزود: دولت بايد به قصه طرح بازگشت داوطلبانه اتباع افغاني پايان دهد.
ولي رعيت با اشاره به اين كه پس از جنگ در افغانستان، افغانيان بدون اخذ مجوز به راحتي وارد كشور شدند، افزود: در آن زمان نوع نگاه ما انسان دوستانه و كمك به اين افراد بود. اما در حال حاضر كه كشور افغانستان مشكلات زمان جنگ را ندارد و افغان ها بايد به وطن خود بازگردند؛ اين در حاليست كه مطرح شدن عنوان داوطلبانه، مانع بازگشت اين افراد مي شود و برخورد دولت با بازگشت اتباع افغاني، بايد تحكمي باشد و افغانياني كه مجوز اقامت ندارند، اخراج شوند.
ابوالقاسم مختاري، عضو كميسيون اجتماعي مجلس نيز خواستار قرار گرفتن جدي طرح خروج افغان ها از ايران در دستور كار دولت شد و گفت: تعيين زمان هاي متعدد به عنوان مهلت خروج اتباع افغاني و نبود برنامه ريزي لازم باعث شده كه عملا افغان هاي ساكن ايران تصور كنند مسئولان امر، ديگر با آنها كاري نداشته و حرف هاي آنها جنبه شعاري دارد.
وي افزود: در اكثر كشورها براي پناهندگي آوارگان جنگ و... ضوابط خاصي وجود دارد و مكان مشخصي چون اردوگاه براي آنها در نظر گرفته شده و مدارك هويتي با مشخصات خاصي نيز صادر مي شود. هم چنين كشور مهاجر پذير نيز هر زمان كه اراده كند مي تواند اتباع بيگانه را از كشور خارج كند؛ اما متاسفانه ايران با توجه به عدم برنامه ريزي مناسب در اين زمينه، افغانيان را به راحتي در همه نقاط كشور جاي داده كه در برخي مواقع نيز اين افراد مشكلات زيادي را به وجود آورد ه اند.]]>
</TEXT>
</DOC>
<DOC>
<DOCID>HAM2-851020-031</DOCID>
<DOCNO>HAM2-851020-031</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[برگزاري نشست مشترك پليس با وزارت صنايع درباره آتش سوزي پژو 405]]>
</TITLE>
<TEXT>
<![CDATA[فارس: رئيس پليس راهنمايي و رانندگي ناجا از برگزاري نشست مشترك پليس، وزارت صنايع و شركت ايران خودرو براي بررسي و رفع نقص فني خودروي پژو 405 خبر داد.
سردار محمد رويانيان افزود: پس از برگزاري نخستين نشست پليس با مسئولان شركت ايران خودرو و آتش نشاني در خصوص رفع نقص پژو 405، دومين نشست در خصوص بررسي اين موضوع نيز با حضور 2نفر از معاونان وزير صنايع، رئيس مؤسسه استاندارد وزارت صنايع به همراه رئيس پليس راهنمايي و رانندگي ناجا و مديران شركت ايران خودرو برگزار شد.
وي ادامه داد: در اين جلسه ضمن اعلام نقص فني خودروهاي پژو 405 توسط رئيس راهنمايي و رانندگي گزارشي در خصوص مواردي از خودروهاي پژو 405 كه در سال 85 آتش  گرفته اند، ارائه شد.
رئيس پليس راهنمايي و رانندگي ناجا با بيان اينكه رفع نگراني مردم و پليس در خصوص ايمني پژو 405 از خواسته هاي پليس است، خاطرنشان كرد: رفع نگراني مردم و پليس از كيفيت خودروي پژو 405 تنها با كار كارشناسي و تأييد كامل عدم اشكال فني از سوي متخصصان امكان پذير است.
سردار رويانيان گفت: كارشناسان ايران خودرو مدعي اند كه خودروهاي پژو405 مدل 85 به طور صددرصد از نظر آتش سوزي ايمن بوده و معايب آن برطرف شده است و لذا چنانچه اين ادعا به طور فني اثبات نشود، از مالكان خودروهاي پژو 405 كه در سال 85 دچار آتش سوزي شده اند، مي خوا هيم به پليس مراجعه كنند.]]>
</TEXT>
</DOC>
<DOC>
<DOCID>HAM2-851020-032</DOCID>
<DOCNO>HAM2-851020-032</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[وزير بهداشت:
مشكل نظام سلامت، كيفيت خدمات است]]>
</TITLE>
<TEXT>
<IMAGE>/1385/851020/news/009624.jpg</IMAGE>
<![CDATA[
گروه اجتماعي - وزير بهداشت گفت: كمتر از 10 درصد از مجموع 300 شهرستان كشور بدون بيمارستان است و سطح دسترسي مردم ما به خدمات بهداشتي ـ درماني از خيلي كشورها بالاتر است.
كامران باقري لنكراني در گفت  و  گو با فارس افزود: مشكل نظام سلامت ما كمبود بيمارستان و مراكز بهداشتي ـ درماني نيست زيرا در كمتر از 10 درصد شهرستان هاي ايران بيمارستان نداريم اما مشكل ما در كيفيت خدمات است كه بخش عمده آن بايد با تقويت بيمه ها، حل شود.
وي ادامه داد: مشكل اصلي نظام سلامت ما پوشش ناقص و كم عمق بيمه هاست و هر چقدر بيمه ها پوشش كامل تر و عميق تري نسبت به خدمات درماني مورد نياز مردم و بيماران داشته باشند به همان نسبت رتبه ما در شاخص هاي سلامت ارتقا مي يابد. وزير بهداشت اضافه كرد: بهبود شاخص عدالت در سلامت در اختيار وزارت بهداشت نيست و عمده آن در بيمه ها تعريف مي شود. به گفته عوض حيدرپور، مخبر كميسيون بهداشت و درمان مجلس، در زمان حاضر به علت نبود يك سيستم واحد بيمه درماني در كشور براي 70 ميليون ايراني 80 ميليون دفترچه بيمه درماني صادر شده است در حالي كه حدود 23 تا 25 درصد مردم كه بيش از 15 ميليون نفرند، هيچ نوع دفترچه بيمه اي ندارند. بر اساس اعلام سازمان بهداشت جهاني، ايران از نظر شاخص هاي توزيع عادلانه خدمات سلامت، در رتبه 106 جهان قرار دارد.
تشكيل كميته كنترل عفونت در بيمارستان هاي سراسر كشور
معاون سلامت وزارت بهداشت نيز خبر از تشكيل كميته كنترل عفونت در بيمارستان هاي سراسر كشور داد.سيد مويد علويان در گفت وگو با مهر افزود: پروتكل استاندارد عفونت هاي بيمارستاني نيز به دانشگاه هاي علوم پزشكي سراسر كشور ابلاغ شده و بيمارستان ها نيز به لحاظ ميزان عفونت هاي بيمارستاني مورد بررسي قرار گرفته اند. وي اظهار داشت: تا زماني كه بيمارستان ها وجود دارند عفونت هاي بيمارستاني نيز وجود خواهد داشت اما مهم اين است كه بيمارستان ها مورد كنترل و رصد قرار گيرند تا در صورت روند افزايش ميزان عفونت در يك بيمارستان، براي رفع اين مشكل چاره انديشي شود و ميزان آن كاهش يابد.
اغلب مردم به ظاهر بيمارستان ها توجه مي كنند
مهر: مديركل درمان تامين اجتماعي استان تهران گفت: اغلب مردم به جاي توجه به امكانات و تجهيزات، به ظاهر شيك بيمارستان ها توجه مي كنند و در صورتي كه بيمارستان ظاهر قديمي و فرسوده داشته باشد، از مراجعه به آن خودداري مي كنند.
بهنام پرهيزگار افزود: برخي بيمارستان هاي سازمان تامين اجتماعي داراي 50 سال قدمت است بنابراين طبيعي است كه ظاهر قديمي دارد اما از نظر تجهيزات و امكانات با مشكلي مواجه نيستند اما مردم به اين موارد توجه نمي كنند و به لحاظ ظاهر فرسوده تصور نادرستي از خدمات آن دارند.پرهيزگار تصريح كرد: تجهيزات و امكانات موجود در بيمارستان هاي تامين اجتماعي قابل برابري با كشورهاي پيشرفته در امر درمان است، اما مردم توجهي به اين تجهيزات و خدمات ندارند.
وي گفت: سازمان تامين اجتماعي هزينه هاي بالايي را صرف مجهزنمودن بيمارستان هاي ملكي خود كرده و اغلب مردم از هزينه هاي صورت گرفته براي خريداري تجهيزات موجود در مراكز درماني بي اطلاع هستند.مديركل درمان تامين اجتماعي استان تهران يكي از دلايل ازدحام جمعيت در بيمارستان ميلاد را تجهيزات و ظاهر شيك اين بيمارستان دانست و گفت: مراجعه كنندگان به بيمارستان ميلاد نسبت به گذشته در حال افزايش است و ادامه اين روند به طور حتم مشكلاتي را در خدمات رساني به وجود خواهد آورد و بايد به دنبال ارجاع اين بيماران به ساير مراكز درماني باشيم.]]>
</TEXT>
</DOC>
<DOC>
<DOCID>HAM2-851020-033</DOCID>
<DOCNO>HAM2-851020-033</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[با مردم]]>
</TITLE>
<TEXT>
<![CDATA[هر چيز به جاي خويش...
تحويل بخش هاي فني راه آهن كشور به پيمانكاراني كه تجربه اي در اداره اين بخش ها نداشته اند و نمي توانند كار فني، نيروهاي فني و با تجربه  راه آهن را انجام دهند، اكنون عوارض خود را نشان مي دهد. من كه خود بازنشسته راه آهن هستم، هنگام سفر با يكي از قطارها، از شدت سرما، در طول راه مي لرزيدم. خصوصي سازي بد نيست اما به قول معروف، هر چيز به جاي خويش نيكوست!
ن.م. سليمي- خرم آباد
پيشنهاد به حاجيان
به حجاج محترم خانه خدا، پيشنهاد مي كنم وقتي به سلامتي از زيارت باز مي گردند، اجازه ندهند، تحت عنوان استقبال از آنها، اسراف شود. ذبح چند رأس گوسفند و گاو، نظير آنچه در برخي جاها شاهد هستيم، در شرايطي كه مي توان، با اين هزينه  ها مدرسه اي ساخت يا قلب هايي از خانواده هاي كم درآمد را شاد ساخت چندان موجه نيست، فراموش نكنيم كه هدف جلب رضايت پروردگار عادل است.
محمدعلي خشنودي- اروميه
تشكر از وزارت كار
@ از هشدار و اقدام به موقع وزارت كار در جلوگيري از عقد قراردادهاي 3 ماهه و 6 ماهه توسط پيمانكاران با نيروهاي كار، متشكرم و اميدوارم در حمايت از قشر عظيم كارگران كارهاي سخت، گام هاي ديگري نيز برداشته شود.
سهراب سلطان محمدي- كرج
اين اراضي متعلق به مردم است
وقتي ادارات منابع طبيعي زمين هاي باير حتي با وجود داشتن سند را جزو منابع طبيعي اعلام مي دارند، اين اراضي متعلق به عموم مردم مي شود و بايد به مصارف عمومي هم برسد نه آن كه به افراد فروخته شود. وارد كردن اين اراضي در معاملات دلالي، خلاف منابع ملي است و مقررات لازم براي جلوگيري از چنين اقداماتي بايد وضع شود.
قاضياني- تاكستان
پيامدهاي تدريس فشرده
در دانشگاه آزاد اسلامي واحد جنوب تهران در برخي دروس، كمبود استادان، با فشرده كردن تدريس در زمان نزديك امتحانات ترم جبران مي شود كه ضمن وارد ساختن فشار به روح و جسم دانشجو از لحاظ آموزش هم، نتايج خوبي دربرندارد. اميد است اين كاستي جبران گردد.
ع. اميدي- تهران
سوختن سيم كارت ها
اين كه روزانه بين 10 تا 25 سيم كارت تلفن همراه مي سوزد، يك روال طبيعي است؟ اگر ناشي از نقص فني مي باشد كه بايد به طريقي جلوي اين زيان ها گرفته شود.
هاشم پور- تهران
بيماران پاركينسون در انتظار دارو
قرصي به نام لودوپاسي كه مورد نياز مبرم بيماران مبتلا به پاركينسون(لرزش پيوسته بدن و اندم ها)مي باشد، چند ماهي است در داخل كشور توليد نمي شود و از خارج هم وارد نمي گردد. سؤال اين است كه چرا توليد اين داروي حياتي در داخل كشور قطع شده است و بيماران مبتلا به پاركينسون و خانواده هاي آنها دچار مشكل شده اند؟ 
سيمين ضرغامي- كرمانشاه
تشكر مي كنم
پس از درج پيام من در ستون با مردم همشهري، با اقدام به موقع مسئولان از افزايش بهاي نان در شهرك مارليك كرج جلوگيري شد كه جاي تشكر دارد.
ز. اسماعيلي- مارليك كرج
پاركينگ بسته
يك پاركينگ عمومي واقع در روبه روي پارك لاله تهران كه قرار بود مورد بهره برداري قرار بگيرد، هنوز افتتاح نشده است.
مالكي- تهران
ناخالصي محصول غذايي
پس از خريد يك بسته كيك يا شيريني گندمك متوجه وجود براده آهن در آن شدم. عدم كنترل توليد اين محصولات به سلامتي مردم لطمه مي زند، همان طور كه بنده را دچار بيماري نموده است.
روزبهاني- كرج
با مردم- تلفن تماس پيام دهنده در همشهري محفوظ است.
كمبود سطل هاي زباله
خيابان دشت واقع در سعادت آباد، هنوز از طرح مكانيزه جمع آوري زباله برخوردار نشده و سطل هاي جديد جمع آوري زباله با وجود نصب پايه ها هنوز در اين خيابان نصب نگرديده است.
حميد حكيمي- تهران
راهي بهتر بايد
براي دريافت هزينه هاي مربوط به خاكسپاري مادرم كه بازنشسته آموزش و پرورش بود، به ما گفتند كه به صندوق ديون رفته است. در حالي كه تأخير به علت انجام تشريفات قانوني انحصار ورثه بوده است و براي پرداخت چنين وجوهي بايد روش بهتري در پيش گرفته شود.
پرويز خوشبخت- تهران
زيان هاي ما جبران نشده است
با توجه به تخلف مسلم دست اندركاران پيش فروش آپارتمان هاي مجتمع اركيده در شهر ري، 3 ماه پيش، براساس تصميمات مسئولان ذيربط قرار بود ظرف يك ماه زيان هاي وارده به خريداران اين آپارتمان ها جبران شود، اما پس از گذشت 3 ماه هنوز در اين مورد اقدامي صورت نگرفته است.
ع. نعمتي- شهر ري
گراني ميوه و تره بار
گراني شديد برخي اقلام ميوه و تره بار دسترسي اقشار كم درآمد را به اين اقلام بيش از پيش دشوار كرده است.در اين گراني ها قبل از آنكه كمبود عرضه دخيل باشد، دست به دست گشتن ميوه و تره بار از سبد توليد تا مراكز فروش و افزايش فعاليت هاي دلالي تأثير دارد.
ليلا فرمندي- تهران
جوانان و آينده كشور
از دلسوزان مسئول كشور تقاضا دارد درباره بيكاري جوانان و اشتغال زايي آنها كه آينده كشور در گرو فعاليت آنهاست، بيش از اين تلاش كنند. هر چند همه مي دانيم شرايط كشور اجازه اجراي همه طرح ها را نمي دهد، شايد با ايجاد سرگرمي هاي مثبت و سالم وقت آنها را از نظر روحي و رواني در شرايط طبيعي حفظ كرد تا زماني كه كاري نصيبشان شد، انرژي ذخيره شده اي از خود داشته باشند.
مسعود كنگاوري- اروميه]]>
</TEXT>
</DOC>
<DOC>
<DOCID>HAM2-851020-034</DOCID>
<DOCNO>HAM2-851020-034</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[پاسخ مسئولان]]>
</TITLE>
<TEXT>
<![CDATA[امكان راه اندازي خط اتوبوس وجود ندارد
احتراماً بازگشت به مطلب مندرج در ستون با مردم آن روزنامه به مورخه 15/9/85 در خصوص در مسير ايستگاه مترو صادقيه تا خيابان باهنر خط اتوبوسراني شهري وجود ندارد به اطلاع مي رساند: شركت واحد اتوبوسراني تهران به دليل كمبود فضا در مترو صادقيه جهت احداث ايستگاه و كمبود فضا براي مانور اتوبوس در محله باغ فيض، امكان راه اندازي خط اتوبوسراني را ندارد لذا شهروندان عزيز براي تردد مي توانند از ميني بوس هاي تحت نظارت اين اداره كه با تعداد 20 دستگاه در خط فوق فعال مي باشند، استفاده نمايند.
روابط عمومي شركت واحد اتوبوسراني تهران و حومه
مسافران از ميني بوس استفاده كنند
احتراماً بازگشت به مطلب مندرج در آن روزنامه به مورخه 5/9/85 در خصوص راه اندازي خط اتوبوسراني از ميدان پونك و جنت آباد به ميدان ونك به اطلاع مي رساند: شركت واحد اتوبوسراني تهران به دليل كمبود امكانات(اتوبوس)شرايط راه اندازي خط جديد در مسير ياد شده را ندارد. لذا شهروندان عزيز مي توانند از خدمات ميني بوس هاي تحت نظارت اين سازمان كه به تعداد 60 دستگاه در مسير فوق به فعاليت مشغولند استفاده نمايند.
روابط عمومي شركت واحد اتوبوسراني تهران و حومه]]>
</TEXT>
</DOC>
<DOC>
<DOCID>HAM2-851020-035</DOCID>
<DOCNO>HAM2-851020-035</DOCNO>
<ORIGINALFILE>/1385/851020/news/_ejtem.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[رئيس كميته فرهنگي كميسيون اصل 90 خبر داد:
پرونده افزايش حقوق بازنشستگان تأمين اجتماعي در مجلس]]>
</TITLE>
<TEXT>
<![CDATA[گروه اجتماعي- افزايش حقوق مستمري بگيران تامين اجتماعي موضوعي است كه اين روزها از سوي نمايندگان مجلس شوراي اسلامي به شدت پيگيري مي شود.
در همين زمينه قرار است نمايندگان مجلس با اعضاي كانون بازنشستگان تامين اجتماعي كه مكاتباتشان با رئيس جمهوري 6 ماه است بي پاسخ مانده، ديدار كنند و سپس در هفته آينده طي جلسه اي مشترك با دستگاه هاي ذي ربط تكليف پرونده افزايش حقوق بازنشستگان را كه چندي است بين دولت، تامين اجتماعي و مجلس دست به دست مي شود، روشن كنند.]]>
</TEXT>
</DOC>
<DOC>
<DOCID>HAM2-851020-036</DOCID>
<DOCNO>HAM2-851020-036</DOCNO>
<ORIGINALFILE>/1385/851020/news/_eqtes.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[در نشست اتاق بازرگاني و صنايع و معادن تهران مطرح شد
گلايه هاي جدي وزير جهاد كشاورزي و فعالان بخش خصوصي از يكديگر]]>
</TITLE>
<TEXT>
<IMAGE>/1385/851020/news/009732.jpg</IMAGE>
<![CDATA[
گروه اقتصادي- دوازدهمين نشست فعالان اقتصادي بخش خصوصي با مسئولان و دست اندركاران اقتصادي كشور با انتقادات صريح و گلايه هاي جدي وزير جهادكشاورزي و فعالان بخش خصوصي از يكديگر همراه بود.
به گزارش همشهري، در اين نشست كه صبح ديروز با حضور دوباره محمدرضا اسكندري، وزير جهادكشاورزي، در اتاق بازرگاني و صنايع و معادن تهران برگزار شد، در حالي كه نمايندگان اتحاديه هاي مختلف بخش هاي كشاورزي كشور به انتقاد از تصميمات ناگهاني دولت خصوصا در كاهش هاي تعرفه  واردات محصولات كشاورزي و تثبيت قيمت برخي كالاها پرداختند، وزير جهادكشاورزي نيز متقابلا به گلايه از تشكل ها و اتحاديه هاي توليدي و تبديلي بخش كشاورزي كشور به علت عدم همكاري با دولت به هنگام بروز بحران گراني ها پرداخت.
اسكندري از نحوه اطلاع رساني رسانه ها در مواقع بروز برخي نوسانات قيمت نيز گلايه كرد و گفت: برخي رسانه ها به محض آنكه قيمت كالايي افزايش مي يابد، بلافاصله عملكرد دولت را زير سئوال مي برند، اما به اين واقعيت توجه ندارند كه اين عدم تعادل عرضه و تقاضا است كه موجب نوسانات ناگهاني قيمت محصولات كشاورزي مي شود. وي همچنين از عملكرد متناقض برخي تشكل هاي بخش كشاورزي گلايه كرد و گفت: هر زمان كه قيمت برخي محصولات كاهش مي يابد، فعالان بخش خصوصي و كشاورزي از دولت تقاضاي كمك مي كنند، اما به هنگام افزايش قيمت ها كه مردم را تحت فشار قرار مي دهد، برخي تشكل ها و توليدكنندگان بخش كشاورزي خود را كنار مي كشند و با دولت همكاري نمي كنند.
تأكيد بر ضعف مديريت
در صنايع لبني
وزير جهادكشاورزي در ادامه در پاسخ به انتقادات دبير انجمن صنايع فرآورده هاي لبني كشور مبني بر اينكه بر اثر طرح عدم افزايش قيمت محصولات لبني، صنايع لبني در آستانه ورشكستگي قرار دارند، بار ديگر بر سخنان هفته گذشته خود مبني بر ضعف مديريت در اين بخش تاكيد كرد و گفت: ما عملكرد مديريتي مجموعه صنايع لبني كشور را قبول نداريم چرا كه اعتقاد داريم فاصله نامناسب موجود ميان صنايع تبديلي و توليدي اين بخش به زيان مصرف كننده است و صنايع لبني هزينه بالاي حمل ونقل را كه ناشي از مديريت نامناسب است، بر مصرف كننده تحميل مي كنند.اين در حالي بود كه محمد شبنم دبير انجمن صنايع فرآورده هاي لبني كشور با هشدار نسبت به ورشكستگي صنايع لبني در اثر تثبيت قيمت ها گفت: از ابتداي امسال پيش بيني وقوع بحران در صنايع لبني را مي كرديم و هشدار هم داديم و بر اثر هشدارها و استدلال هاي توليدكنندگان صنايع لبني، شوراي اقتصاد در ابتداي سال با افزايش 12 درصدي قيمت فرآورده هاي لبني موافقت كرد، اما سه هفته بعد هيات دولت اين مصوبه را لغو كرد و تمام قيمت ها را به سال 84 بازگرداند، اين در حالي است كه در سال جاري هزينه  دستمزد 30 تا 40 درصد افزايش يافته و كارخانجات با رشد قيمت شير خام نيز مواجه بوده اند و تثبيت قيمت فرآورده هاي لبني موجب ورشكستگي فعالان صنعت لبنيات كشور خواهد شد.
جلوگيري از انحصار
در ادامه، وزير جهادكشاورزي علت صفر شدن تعرفه كنجاله را عدم همكاري تشكل ها و اصناف توليدي بخش كشاورزي اعلام كرد و گفت: بر اساس توافقات قبلي كه ميان وزارت جهادكشاورزي و توليدكنندگان كنجاله صورت گرفته بود و به امضاي دو طرف رسيده بود، قرار بود توليدكنندگان كنجاله را به قيمت هر كيلو 265 تومان به مرغداران تحويل بدهند اما آنها اين رقم را به 310 تومان افزايش دادند كه خلاف توافقات بود و از آنجا كه مسئولان اين بخش به درخواست هاي ما پاسخ مناسب نمي دادند،  شخصا مساله صفر شدن كنجاله را پيگيري كردم تا از ايجاد انحصار در اين بخش جلوگيري كنم.
انتقادات و درخواست هاي
بخش خصوصي
انتقاد از كاهش يك باره تعرفه كنجاله، دخالت هاي غيرضرور و عدم دخالت هاي ضرور دولت در بخش كشاورزي، زيان هاي تثبيت قيمت ها در بخش صنايع لبني، صدور دستورات دولتي بدون توجه به توليدكنندگان، سخت گيري ها در ارائه تسهيلات، اخذ مجوز واردات پوست بدون ذبح شرعي از مقام معظم رهبري، ضرورت تدوين سند جامع استراتژي بخش كشاورزي، حاكميت سياست بر تصميمات اقتصادي، و پيشنهاد تشكيل كميته هاي چهارگانه گندم، شكر، روغن و لبنيات مهمترين مباحث مطرح شده از سوي فعالان بخش خصوصي و اعضاي اتاق بازرگاني و صنايع و معادن تهران در اين جلسه بود.]]>
</TEXT>
</DOC>
<DOC>
<DOCID>HAM2-851020-037</DOCID>
<DOCNO>HAM2-851020-037</DOCNO>
<ORIGINALFILE>/1385/851020/news/_eqtes.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[واكنش بازار به كاهش قيمت سيمكارت دولتي]]>
</TITLE>
<TEXT>
<IMAGE>/1385/851020/news/009735.jpg</IMAGE>
<![CDATA[
گروه اقتصادي- اعلام قيمت 288 هزار تومان براي سيم كارت دولتي تأثير شديدي بر بازار سيم كارت در بر نداشت و دليل آن نزديك بودن قيمت اعلام شده به پيش بيني ها و محدوده قيمت هاي اعلامي پيشين بود.
به گزارش خبرنگار ما، پيش از اين وزير ارتباطات و فناوري اطلاعات از محدوده 250 تا 300 هزار تومان براي سيمكارت ثبت نامي جديد خبر داده بود. بر اساس آخرين اطلاعات بازار هاي خريد و فروش سيم كارت پس از اعلام قيمت جديد سيمكارت دولتي 20 تا 30 هزار تومان با توجه به كدهاي مختلف كاهش يافته است.
انتظار مي رود به علت تفاوت قيمت 135 هزار توماني قيمت دولتي با اپراتور بخش خصوصي كه سيمكارت را به روز واگذار مي كند، ميزان ثبت نام سيم كارت دولتي به شدت كاهش يابد.
به گفته رئيس انجمن صنفي فروشندگان سيمكارت و گوشي همراه كاهش قيمت در ماه آينده بيشتر خواهد بود و به نظر نمي رسد كه فروش سيمكارت شبكه دولتي با استقبال روبه رو شود.
افشار فروتن لاريجاني رئيس انجمن صنفي فروشندگان سيمكارت و گوشي تلفن همراه در گفت وگو با خبرنگار ما با تأييد ركود بازار سيمكارت تأكيد مي كند، سياست افزايش تعرفه گوشي تلفن همراه به آشفتگي بازار اين كالا نيز منجر شده است. به گفته وي، براساس برآوردها هر سال ده ميليون تقاضاي گوشي تلفن همراه در كشور وجود دارد كه سياست افزايش تعرفه به افزايش قيمت اين كالا و هدايت سرمايه ها به سوي واردات قاچاق شده است. به گفته وي اگرچه شركت مخابرات با كنترل شماره سريال امكان كنترل تلفن هاي قاچاق را دارد ولي طبق گزارش ها در حال حاضر برخي انواع گوشي به شرط ثبت شماره سريال وارد كشور مي شود. تفاوت قيمت گوشي قاچاق با احتساب قيمت ثبت شماره سريال با واردات رسمي بيش از يك صد هزار تومان است. وزارت صنايع با وعده توليد داخلي تعرفه گوشي تلفن همراه را به شدت افزايش داد و متأسفانه توليد داخلي انجام نشده و بازار تلفن هاي وارداتي چيني با مارك هاي معروف كه به صورت قاچاق و يا به صورت منفصل وارد مي شود، رونق گرفته است. به گفته وي، بازار گوشي در اختيار فعالان غيرقانوني است و آينده نامشخصي در اين بازار حاكم شده است كه به زيان مصرف كنندگان شكل گرفته است.]]>
</TEXT>
</DOC>
<DOC>
<DOCID>HAM2-851020-038</DOCID>
<DOCNO>HAM2-851020-038</DOCNO>
<ORIGINALFILE>/1385/851020/news/_eqtes.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[آغاز به كار دومين دوره شوراي اصناف]]>
</TITLE>
<TEXT>
<![CDATA[گروه اقتصادي - دومين دوره شوراي اصناف كشور روز گذشته در مراسمي با اعطاي اعتبارنامه هاي رسمي اعضاي هيات مديره شوراي اصناف از سوي معاون وزير بازرگاني، آغاز به كار كرد.
در اين مراسم، معاون بازرگاني داخلي وزارت بازرگاني با اشاره به اين كه در برنامه چهارم توسعه هيچ اسمي از اصناف برده نشده است، گفت: با اين وجود، دولت نهم خواستار مشاركت هرچه بيشتر اصناف در تصميم گيري ها و تصميم سازي هاي كشور است. محمد صادق مفتح عملكرد دوره اول شوراي اصناف را مثبت دانست و گفت: شايد دستاوردهاي شورا در دوره اول قابل لمس نباشد اما زير ساخت هاي خوبي مانند اجراي طرح ضيافت كه در اين زمينه شكل گرفته، نتايج خود را در آينده نشان خواهد داد.]]>
</TEXT>
</DOC>
<DOC>
<DOCID>HAM2-851020-039</DOCID>
<DOCNO>HAM2-851020-039</DOCNO>
<ORIGINALFILE>/1385/851020/news/_eqtes.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[پس از اعمال تحريم  عليه بانك صادرات قوت گرفت
تلاش آمريكا براي اعمال محدوديت هاي مالي عليه بانك سپه]]>
</TITLE>
<TEXT>
<![CDATA[گروه اقتصادي- 4 ماه پس از اقدام وزارت خزانه داري آمريكا در قطع روابط مالي بانك صادرات ايران با سيستم مالي اين كشور به اتهام واهي حمايت مالي از گروه هاي تروريستي، مقامات وزارت خزانه داري آمريكا از تصميم واشنگتن براي اعمال تحريم هاي مشابهي عليه بانك سپه ايران خبر دادند.
به گزارش رويترز، آمريكا قصد اعمال محدوديت ها و تحريم هاي بانكي عليه بانك سپه ايران را دارد و از كشورهاي اروپايي نيز خواسته است روابط مالي خود را با بانك سپه قطع كنند. مقامات آمريكايي ادعا كرده اند كه دارايي هاي بانك سپه در برنامه توسعه موشك هاي بالستيك ايران مورد استفاده قرار گرفته است و به گفته يك ديپلمات اروپايي، آمريكا معتقد است دلايل كافي براي اتهامات خود عليه بانك سپه را در اختيار دارد.
در عين حال، يك ديپلمات اروپايي اعلام كرد در حالي كه واشنگتن از انگلستان و ساير كشورهاي اروپايي خواسته است از اقدام آمريكا در تحريم مالي بانك سپه حمايت كنند، اما دولت انگلستان اعلام كرده كه نظام حقوقي اين كشور نسبت به آمريكا، بسيار محدودتر است و امكان اقدام سريع وجود ندارد. تحريم هاي آمريكا عليه بانك سپه بر اساس فرماني اجرايي شماره 13882 كه جورج بوش در ژوئن 2005 آن را صادر كرد، صورت خواهد گرفت. بر اساس اين فرمان اجرايي، دولت آمريكا نه تنها مي تواند تحريم هاي شديد مالي عليه گسترش دهندگان سلاح هاي كشتار جمعي اعمال كند، بلكه مي تواند اقدامات مشابهي عليه افراد و شركت هاي حمايت كننده از گسترش دهندگان سلاح هاي كشتارجمعي نيز اعمال كند.
در ماه سپتامبر نيز استوارت لوي از اعمال تحريم هاي مشابهي عليه بانك صادرات ايران خبر داد و مبادلات مالي اين بانك با نظام مالي و بانكي آمريكا قطع شد. در همين حال، روزنامه واشنگتن تايمز آمريكا ديروز به نقل از يك مقام ارشد وزارت خزانه داري اين كشور ادعا كرد كه بانك هاي بين المللي همكاري هاي داوطلبانه گسترده اي با اقدامات آمريكا در مبارزه عليه سوءاستفاده از سيستم هاي مالي بين المللي دارند.
استوارت لوي معاون خزانه داري آمريكا نيز با اشاره به تحريم مشابه آمريكا عليه بانك صادرات ايران و قطع روابط مالي اين بانك با سيستم بانكي آمريكا از ماه سپتامبر گذشته، ادعا كرد كه موسسات مالي و تجاري متعددي در حال بازنگري روابط تجاري خود با تهران هستند و برخي از موسسات مالي از صدور اعتبارات اسنادي براي تجار ايراني خودداري مي كنند.
وزارت خزانه داري آمريكا 8 سپتامبر بانك صادرات ايران را به اتهام حمايت مالي از گروه هاي تروريستي تحريم كرد و هرگونه معامله بانك هاي آمريكايي با اين بانك را ممنوع كرد.]]>
</TEXT>
</DOC>
<DOC>
<DOCID>HAM2-851020-040</DOCID>
<DOCNO>HAM2-851020-040</DOCNO>
<ORIGINALFILE>/1385/851020/news/_eqtes.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[تصميمات جديد دولت براي مديريت مصرف بنزين]]>
</TITLE>
<TEXT>
<![CDATA[گروه اقتصادي براساس گزارش هاي رسيده يكي از مهمترين تصميمات دولت و مجلس در لايحه بودجه سال 86، در مورد بنزين خواهد بود كه به نظر مي رسد راهكار سهميه بندي براي مديريت مصرف بنزين به طور جدي مورد توجه قرار گرفته است. اين در حالي است كه براساس تكليف مجلس در قانون بودجه سال جاري، دولت بايستي اين سياست را از نيمه دوم امسال اجرايي مي كرد.
علاوه براين، درحالي كه وزير كشور پيش از اين از حذف يارانه بنزين درسال 86 خبرداده بود، ديروز شوراي اطلاع رساني دولت جزئيات لايحه حمل و نقل عمومي و مديريت مصرف سوخت كه براساس تبصره سيزده به تصويب هيات وزيران رسيده است را اعلام كرد.
به گزارش همشهري، در لايحه اي كه دولت به صورت دوفوريتي به مجلس شوراي اسلامي ارائه خواهد كرد، تكاليف دولت در زمينه مديريت مصرف سوخت و سهميه بندي بنزين مشخص شده است.
در صورت تصويب اين لايحه در مجلس شوراي اسلامي درطول يك برنامه 5 ساله حمل و نقل عمومي در كشور ساماندهي شده و سهم حمل و نقل عمومي به 75 درصد كل حمل و نقل مي رسد. در اين لايحه پيش بيني شده كه همه خودروها با حمايت مالي دولت نوسازي شود و بعد از آن تردد خودروهاي فرسوده در كشور ممنوع گردد. همچنين سهم خودروهاي دوگانه سوز درحمل و نقل افزايش مي يابد.]]>
</TEXT>
</DOC>
<DOC>
<DOCID>HAM2-851020-041</DOCID>
<DOCNO>HAM2-851020-041</DOCNO>
<ORIGINALFILE>/1385/851020/news/_eqtes.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[گفت وگوي امروز
سياست هاي اصل 44 نبايد به سطح واگذاري سهام شركت هاي دولتي تقليل يابد]]>
</TITLE>
<TEXT>
<![CDATA[گروه اقتصادي- بيش از يك سال و نيم از زمان ابلاغ سياست هاي كلي اصل 44 و حدود شش ماه نيز از ابلاغ بند "ج" اين سياست ها از سوي مقام معظم رهبري مي گذرد. سياست هاي اصل 44 كه با محوريت كاهش نقش دولت در اقتصاد و افزايش كارآيي و عدالت اقتصادي تدوين و ابلاغ شد، سرآغاز تحول اقتصادي كشور و حضور فعالانه   و پررنگ تر بخش خصوصي در اقتصاد دولتي ايران محسوب مي شود. با دكتر محمد نهاونديان رئيس اتاق بازرگاني و صنايع و معادن درباره روند حركتي اجراي سياست هاي اصل 44 و اجراي برنامه هاي خصوصي سازي گفت وگو كرده ايم.
***
روند حركتي به سمت خصوصي سازي و ميزان مشاركت و استفاده از نظرات بخش خصوصي را در اجرايي كردن اين سياست ها چگونه مي بينيد؟
مساله اجراي سياست هاي كلي اصل 44 اصلا موضوعي نيست كه بتوان با يك جلسه و يك اقدام به هدف آن رسيد. بايد اين همكاري بين اركان مختلف نظام از جمله بخش خصوصي را نهادينه كنيم كه در اين مسير طولاني كه براي تحقق اهداف سياست هاي اصل 44 و تحول ساختاري اقتصاد ايران در پيش رو داريم، نظرات بخش خصوصي هم در كنار نظرات دولت، مجلس، قوه قضائيه و ديگر نهادها مورد توجه قرار گيرد. البته به اين سمت در حال حركت هستيم اما بايد گام هاي بلندتري را برداريم.
از ديدگاه شما مهمترين نكات و مفاهيم مورد نظر از سياست هاي ابلاغي اصل 44 چه بوده است؟
نكته مهم آن است كه نبايد سياست هاي اصل 44 قانون اساسي را به سطح واگذاري سهام شركت هاي دولتي تقليل داد؛ چرا كه هدف اصلي اين سياست ها تغيير ساختار هاي اقتصادي ايران است. آنچه در سياست هاي كلي اصل 44 قانون اساسي مورد تاكيد قرار گرفته، اين است كه اقتصاد كشور بايد بخش خصوصي محور شود و اين روند علاوه بر مالكيت شامل مديريت نيز مي شود؛ چراكه با دست به دست شدن مالكيت سهام بدون در نظر گرفتن مديريت هيچ اتفاقي نخواهد افتاد. در اجراي اين سياست ها و ساير اقدامات بايد تلاش كنيم كه مديريت اقتصادي را به سمتي سوق دهيم كه احساس امنيت براي فعالان اقتصادي را افزايش دهد.
به هنگام اعلام خبر تدوين لايحه جامع اجرايي كردن سياست هاي اصل 44 قانون اساسي از سوي دولت، شما به عنوان نماينده بخش خصوصي اعتراض خود را نسبت به بي توجهي به ديدگاه هاي بخش خصوصي در اين رابطه اعلام كرديد. در شرايطي كه اين لايحه مراحل پاياني تدوين خود را مي گذراند و دولت اعلام كرده آن را به زودي به مجلس ارائه خواهد داد، آيا از ديدگاه هاي فعالان بخش خصوصي در روند تدوين آن استفاده شد؟
در بررسي هايي كه مركز پژوهش هاي مجلس بر روي لايحه اصل 44 انجام داد نمايندگان اتاق هم شركت كردند و نظرات خود را ارائه كردند. همچنين در گفت وگوها با دست اندركاران و مسئولان تدوين و تكميل اين لايحه، برخي از نظرات ديگر فعالان بخش خصوصي ارائه و در نظر گرفته شد. اميدواريم كه در مراحل بعد و بررسي هايي نيز كه پس از ارائه رسمي اين لايحه از سوي دولت به مجلس بر روي اين لايحه در كميسيون هاي تخصصي مجلس صورت مي گيرد، ديدگاه هاي كارشناسي بخش خصوصي و اتاق بازرگاني در نظر گرفته شود و اين مشاركت ادامه پيدا كند، و من آينده را روشن مي بينم.
زمان حضور اعضاي كميسيون ويژه اصل 44 مجلس در اتاق تهران، قرار شد كميته كارشناسي مشترك مجلس و اتاق تهران براي بررسي راهكارهاي اجراي سياست هاي اصل 44 تشكيل شود. آيا با گذشت چندين هفته از اين وعده، اين كميته تشكيل شد؟
بله، ما به دنبال جلسه چند هفته پيش اعضاي هيات رئيسه كميسيون ويژه اصل 44 مجلس با اعضاي اتاق تهران، با نمايندگان مجلس گفت وگوهايي در اين باره داشتيم و به طور جدي تري اين مساله را دنبال خواهيم كرد و به طور كلي، نسبت به روند حركتي اجرايي شدن سياست ها و آينده آنها خوشبين هستيم.]]>
</TEXT>
</DOC>
<DOC>
<DOCID>HAM2-851020-042</DOCID>
<DOCNO>HAM2-851020-042</DOCNO>
<ORIGINALFILE>/1385/851020/news/_havad.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[در دادسراي فرودگاه فاش شد:
كلاهبرداري از300 نفر با ويزاي جعلي اروپا]]>
</TITLE>
<TEXT>
<![CDATA[گروه حوادث- تحقيقات مشترك كارآگاهان پليس و اطلاعات از فعاليت يك شبكه بزرگ قاچاق انسان از ايران به اروپا پرده برداشت. قاچاقچيان كه 6 مرد و 2 زن هستند با راه اندازي 5 آژانس مسافرتي در شهرهاي تهران و اهواز اقدام به فريب مردم به ويژه زنان تنها كرده و با استفاده از گذرنامه و ويزاي جعلي 300 نفر را به كشورهاي اروپايي قاچاق كرده اند.
دستگيري زني تنها در آلمان
دو ماه پيش هنگامي كه ماموران پليس هامبورگ به زن جواني كه ظاهري آسيايي داشت ظنين شدند و به بررسي مدارك او پرداختند. مدارك اين زن نشان مي داد كه او يك مسافر ايراني است كه براي تفريح به آلمان سفر كرده است، اما با بررسي دقيق گذرنامه و ويزاي او مشخص شد اين مدارك به طرز ماهرانه اي جعل شده اند، بنابراين زن جوان از آلمان اخراج شده و با اولين پرواز در فرودگاه مهرآباد به ماموران پليس ايران تحويل داده شد.
وعده هاي جعلي براي سفرهاي رؤيايي
زماني كه پرونده زن جوان روي ميز قاضي صابري زفرقندي سرپرست مجتمع قضايي فرودگاه قرار گرفت وي با دستوري ويژه، بازپرس مهاجري را مسئول رسيدگي به پرونده كرد و به اين ترتيب تحقيقات تخصصي از زن جوان آغاز شد. اين زن پس از انتقال به شعبه اول بازپرسي در بازجويي ها گفت: مدتي پيش در حالي كه به تازگي از شوهرم جدا شده بودم، تصميم گرفتم به اروپا سفر كنم، اما نتوانستم از طريق سفارت هاي اروپايي، ويزا تهيه كنم. چند روز بعد در يكي از پارك هاي تهران با زني به نام ميترا آشنا شدم كه مدعي بود صاحب يك آژانس مسافرتي را مي شناسد كه به راحتي مي تواند ويزاي كشورهاي اروپايي را تهيه كند.
زن جوان در ادامه گفت: پس از مراجعه به اين آژانس، مدير آن كه مرد جواني بود به من گفت: تاكنون براي زنان زيادي ويزاي كار و اقامت دائم در كشورهاي اروپايي تهيه كرده است و آنها اكنون به راحتي در اين كشورها زندگي مي كنند، من كه فريب حرف هايش را خورده بودم،
6 ميليون تومان به وي پرداختم تا علاوه بر گرفتن ويزا و اقامت در كشور آلمان، برايم كار خوبي در اين كشور پيدا كند.
چند روز بعد، هنگامي كه با مداركي كه اين مرد برايم تهيه كرده بود به آلمان سفر كردم متوجه شدم كه همه حرفهاي او دروغ بوده و در حالي كه قرار بود در آنجا رابطان شركت به دنبالم بيايند و مرا به اقامتگاهم منتقل كنند، پس از چند روز سرگرداني از سوي پليس دستگير شدم. پس از اظهارات زن جوان به دستور بازپرس مهاجري تحقيقات پليسي براي شناسايي رئيس آژانس مسافرتي آغازشد و اين در حالي بود كه شكايت هاي مشابهي از سوي چند زن ديگر كه آنها نيز فريب آژانس مسافرتي را خورده بودند در اختيار پليس قرار گرفته بود. از آنجا كه احتمال مي رفت پليس با يك باند قاچاق انسان به كشورهاي اروپايي روبرو باشد، تحقيقات مشترك با ماموران اطلاعات براي شناسايي اعضاي اين باند آغاز شد. كارآگاهان در تحقيق از شاكيان پرونده دريافتند بيشتر آنان زنان مجرد يا مطلقه اي هستند كه با رؤياي ساختن زندگي خوب و به دست آوردن كار مناسب فريب مرد جواني به نام محمد را خورده و مبالغ هنگفتي به وي پرداخته اند. پس از به دست آمدن اين اطلاعات در حالي كه تحقيقات پليسي نشان مي داد اعضاي باند از 5 آژانس مسافرتي در شهرهاي تهران و اهواز براي فريب طعمه هاي خود استفاده مي كنند، جستجو براي شناسايي اين دفاتر آغاز شد و مدتي بعد ماموران موفق شدند سردسته باند را شناسايي و دستگير كنند. با انتقال اين مرد و 5 همدست او به دادسراي فرودگاه مشخص شد اعضاي باند تاكنون 300 زن و مرد را فريب داده و آنها را به كشورهاي اروپايي قاچاق كرده اند.
زوج جوان، جاعلان ويزا و گذرنامه
در بازجويي از متهمان مشخص شد آنان پس از شناسايي طعمه هاي خود كه بيشتر آنها را زنان تشكيل مي دادند، از طريق زني به نام ميترا وارد عمل مي شدند، اين زن وظيفه داشت با فريب طعمه ها و دادن وعده هاي دروغين آنان را به آژانس هاي مسافرتي بكشاند.
پس از آن اعضاي باند كار خود را آغاز مي كردند و پس از آنكه مبالغ هنگفتي از طعمه ها دريافت مي كردند، زوج جواني كه مسئول جعل ويزا و گذرنامه بودند اقدام به جعل مدارك مي كردند. پس از آماده شدن مدارك زنان ساده لوح بي آنكه از جعلي بودن مدارك خود باخبر باشند سفر رؤيايي خود به كشورهاي اروپايي را آغاز مي كردند. بازپرس مهاجري روز گذشته با بيان اين خبر گفت: هم اكنون 6 نفر از متهمان در بازداشت بسر مي برند و جست و جو براي دستگيري دو عضو فراري باند ادامه دارد.]]>
</TEXT>
</DOC>
<DOC>
<DOCID>HAM2-851020-043</DOCID>
<DOCNO>HAM2-851020-043</DOCNO>
<ORIGINALFILE>/1385/851020/news/_havad.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[ضارب افسر پليس به اعدام محكوم شد]]>
</TITLE>
<TEXT>
<IMAGE>/1385/851020/news/009696.jpg</IMAGE>
<IMAGE>/1385/851020/news/009693.jpg</IMAGE>
<![CDATA[
گروه حوادث- جوان شروري كه در گروگانگيري خونيني در شهرك واوان، معاون پليس اسلامشهر را با شليك مرگبار به شهادت رسانده بود، صبح ديروز وقتي در مقابل قضات دادگاه كيفري قرار گرفت مدعي شد تنها به فرار فكر مي كرده است.
سكانس اول: سرقت الگانس پليس
اولين روزهاي فروردين 83، هنگامي كه شرور 26 ساله اي به نام اكبر تصميم گرفت با دوستانش بنز الگانس پليس را به سرقت ببرد، هرگز نمي توانست حدس بزند كه اين سرقت او را تا پاي چوبه دار ببرد.
مرد جوان كه در 15 سالگي نخستين بار زندان را تجربه كرده بود، سوم فروردين ماه نقشه خود را با همدستي چند سارق ديگر به اجرا گذاشت و در درگيري مسلحانه اي با ماموران پليس، بنز الگانس پليس را به سرقت برد و از صحنه درگيري فرار كرد، اما فرار او طولي نكشيد و وي مدتي بعد در ردزني  هاي ويژه پليسي دستگير و از سوي شعبه 104 دادگاه سنندج به 16 سال زندان محكوم شد.
سكانس دوم: فرار با ساندويچ
در حالي كه اكبر دوران محكوميت خود را در زندان مي گذراند، وي با همدستي چند تن از زندانيان توانست با جاسازي يك اره در داخل يك ساندويچ آن را به زندان انتقال داده و با بريدن ميله هاي دستشويي فرار كند.
با فرار اين متهم شناسايي و دستگيري وي در دستور كار ويژه ماموران پليس در تمام كشور قرار گرفت تا اين كه ماموران پس از 8 ماه ردپاي اكبر را در شهرك واوان اسلامشهر شناسايي كرده و مخفيگاه وي را در خانه ويلايي شماره 21 شهرك تحت كنترل قرار دادند. صبح روز 30 خرداد 84 در عملياتي مشترك ماموران پليس سنندج، ماموران آگاهي اسلامشهر و كلانتري واوان مخفيگاه متهم فراري را براي دستگيري وي تحت محاصره قرار دادند، اما اكبر كه متوجه حضور ماموران شده بود، با عجله خود را به پشت بام رساند و پس از پريدن به خانه همسايه، پسر صاحب خانه را گروگان گرفت. در حالي كه احتمال مي رفت مرد شرور به پسر صاحب خانه آسيب برساند، سرهنگ تقي قاسمي معاون پليس اسلامشهر شخصاً با حضور در صحنه فرماندهي عمليات آزادسازي گروگان را بر عهده گرفت و براي دستگيري جوان شرور به خانه پا گذاشت، اما هنگامي كه قصد خلع سلاح وي را داشت از ناحيه گردن هدف گلوله وي قرار گرفته و به شهادت رسيد.
لحظاتي بعد از اين جنايت، اكبر دستگير شد و با انتقال به اداره آگاهي در بازجويي هاي اوليه علاوه بر اعتراف به شليك مرگبار، مدعي شد كه 16 راننده وانت نيسان را نيز در نقاط مختلف كشور به قتل رسانده و خودروي آنها را به سرقت برده است. با اين اعترافات پرونده اين حادثه خونين براي صدور رأي نهايي به شعبه 71 دادگاه كيفري استان ارسال شد و وي روز گذشته مورد محاكمه قرار گرفت.
آخرين سكانس: چوبه دار
در جلسه صبح ديروز، پس از بيان كيفرخواست و درخواست قصاص از سوي نماينده دادستان و خانواده شهيد قاسمي، متهم به دفاع از خود پرداخت. اكبر هنگامي كه در جايگاه قرار گرفت با انكار شليك به افسر پليس مدعي شد كاليبر اسلحه وي شماره 6 بوده، اما گلوله اي كه از جنازه سرهنگ خارج شده كاليبر 9 بوده است كه در اين هنگام قاضي عزيزمحمدي با استناد به نظريه پزشكي قانوني و تشخيص هويت، اظهارات وي را رد كرد.
متهم در ادامه با بازسازي صحنه جنايت گفت: صبح روز حادثه برادرم با عجله مرا بيدار كرد و  گفت خانه مان در محاصره پليس است، به سرعت از پشت بام وارد خانه همسايه شده و پسر همسايه را گروگان گرفتم. در همين هنگام سرهنگ از در وارد شد، من كه دستپاچه شده بودم چند گلوله شليك كردم، اما باور كنيد قصد جنايت را نداشتم، در آن لحظات تنها به فرار فكر مي كردم و به همين خاطر پشت پسر 12 ساله خود را پنهان كرده بودم. وي در پاسخ به سؤال درباره اين كه چرا در بازجويي هاي اوليه به 15 جنايت اعتراف كرده و بعداً همه را منكر شده است، گفت: اعترافاتم تحت فشار بوده است و آنها را قبول ندارم. بنا بر اين گزارش، با اخذ آخرين دفاع، قضات دادگاه كيفري عصر ديروز با صدور حكمي متهم پرونده را به قصاص نفس(اعدام)محكوم كردند.]]>
</TEXT>
</DOC>
<DOC>
<DOCID>HAM2-851020-044</DOCID>
<DOCNO>HAM2-851020-044</DOCNO>
<ORIGINALFILE>/1385/851020/news/_havad.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[قرار يك ميلياردي براي متهم دروغگو]]>
</TITLE>
<TEXT>
<IMAGE>/1385/851020/news/009699.jpg</IMAGE>
<![CDATA[
گروه حوادث جوان دروغگويي كه به 16جنايت اعتراف كرده است، بعد از آنكه با قرار يك ميليارد توماني بازداشت شد، براي آزمايش هاي رواني به پزشكي قانوني معرفي شد.
اوايل هفته گذشته، نوجوان 16 ساله اي با مراجعه به پليس مدعي شد 2 مرد با دادن دستمزد 10ميليون تومان، يك جوان شهرستاني را اجير كرده اند تا وي را به قتل برساند، اما جوان اجير شده با بيان اينكه تاكنون 16 نفر را به قتل رسانده از وي خواسته تا چند روز ديگر از خانه بيرون نيايد تا او ماجرا را فيصله دهد. با شكايت اين نوجوان كارآگاهان پليس تحقيقات خود را آغاز كرده و در يك عمليات ضربتي جوان شهرستاني به نام جلال را دستگير كرده و تحت بازجويي قرار دادند، اما در بازجويي ها مشخص شد او با انگيزه نامشخصي به دروغ مدعي شده است 16 نفر را به قتل رسانده است. اين متهم روز گذشته با حضور در دفتر قاضي رضا جعفري معاون دادسراي جنايي پايتخت درباره ادعاي عجيب خود با انكار ارتكاب قتلها درباره دروغ بزرگ خود گفت: مدتي قبل يكي از بهترين دوستانم در بندرعباس به قتل رسيد، خبر كشته شدن دوستم ضربه روحي سنگيني به من وارد كرد، بعد از آن ديگر نتوانستم در شهرمان بمانم و به همين خاطر به تهران آمدم.در نخستين روزهايي كه به تهران آمدم، با شاكي پرونده كه شباهت زيادي به دوستم داشت، روبرو شدم، احساس مي كردم كه او همان دوست همشهري ام است و بنابراين در حالي كه تصور مي كردم او هم در خطر است، تصميم گرفتم از او محافظت كنم.
با وي طرح دوستي ريختم ولي چند روزي از اين آشنايي نگذشته بود كه دو مرد ناشناس كه متوجه دوستي ما شده بودند از من خواستند در قبال گرفتن 10ميليون تومان پسر نوجوان را بربايم و در اختيار آنان قراردهم.من كه نگران حال دوست16 ساله ام بودم، براي نجات جان او يك اسلحه پلاستيكي خريدم و با نشان دادن اسلحه به وي به دروغ ادعا كردم تاكنون 16 نفر را كشته ام و قرار است تا او را هم به قتل برسانم، از پسر نوجوان خواستم به خانه شان برود و ديگر بيرون نيايد، در حقيقت من با اين كارم قصد داشتم از او محافظت كنم و هرگز قصد اخاذي نداشتم. قاضي رضا جعفري روز گذشته در توضيح اين خبر گفت: بازپرس پرونده،بعد از دستگيري متهم براي وي قرار يك ميليارد توماني صادر كرد،ولي در دادسراي جنايي معلوم شد وي به احتمال زياد دچار بيماري روحي است و بنابراين وي براي آزمايشات رواني به پزشكي قانوني معرفي شد.]]>
</TEXT>
</DOC>
<DOC>
<DOCID>HAM2-851020-045</DOCID>
<DOCNO>HAM2-851020-045</DOCNO>
<ORIGINALFILE>/1385/851020/news/_havad.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[دستگيري مظنون جديد قتل دختر دانشجو]]>
</TITLE>
<TEXT>
<IMAGE>/1385/851020/news/009702.jpg</IMAGE>
<![CDATA[
گروه حوادث- با بازداشت جوان معتادي در پرونده قتل دختر دانشجو در زير پل مديريت، تحقيقات كارآگاهان جنايي پايتخت وارد مرحله تازه اي شد.
ولي الله حسيني بازپرس شعبه هفتم دادسراي جنايي تهران روز گذشته از دستگيري مظنون جديدي در پرونده قتل دختر دانشجوخبر داده و گفت: جوان معتادي كه از دوستان اولين مظنون پرونده مي باشد، پس از بررسي و تجزيه و تحليل تماسهاي مقتول و جوان همكلاسي  اش، بازداشت شده است.
بنا براين گزارش، اين دختر جوان به نام سونا كه دانشجوي يكي از دانشگاه هاي تهران است، ساعت 20و 49 دقيقه چهارشنبه گذشته توسط همكلاسي جوانش به نام آرين به بيمارستان شهيد مدرس تهران انتقال يافت،اما به دليل خونريزي شديد داخلي جان باخت. هنگامي كه آرين، از سوي كارآگاهان دايره دهم آگاهي تهران تحت بازجويي قرار گرفت، در بازجويي ها گفت: ساعتي قبل سونا با تلفن همراهم تماس گرفت و گفت در زير پل مديريت مجروح شده است، او از من خواست به كمكش بروم، بنابراين به سرعت خودم را به آنجا رساندم اما در آنجا با جسد نيمه جان او روبرو شدم.
در حالي كه با دستور بازپرس كشيك قتل تهران، آرين به عنوان اولين مظنون تحت بازجويي كارآگاهان پليس قرار گرفته بود، بازجويي  از وي براي يافتن سرنخي از عامل يا عاملان جنايت نتيجه اي نداشت و در نهايت نخستين مظنون آزاد شد. روز گذشته بازپرس حسيني با اعلام خبر دستگيري مظنون جديد در اين پرونده گفت: با بازداشت اين جوان و آغاز بازجويي ها از وي و با جمع بندي اطلاعات بدست آمده، پليس اميد دارد كه اين پرونده به نتايج مهمي برسد.]]>
</TEXT>
</DOC>
<DOC>
<DOCID>HAM2-851020-046</DOCID>
<DOCNO>HAM2-851020-046</DOCNO>
<ORIGINALFILE>/1385/851020/news/_havad.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.حوادث</CAT>
<CAT xml:lang="en">Miscellaneous.Happenings</CAT>
<TITLE>
<![CDATA[برگزاري دومين جلسه دادگاه شهرام جزايري]]>
</TITLE>
<TEXT>
<![CDATA[گروه حوادث- روز گذشته دومين جلسه  رسيدگي به اتهامات شهرام جزايري به رياست قاضي وحيد كربلايي آقاملكي در سالن محاكمات مجتمع قضايي امور اقتصادي برگزار شد.
در اين جلسه قاضي وحيد كربلايي آقاملكي درباره 120 مورد اتهامي در پرونده متهم از قبيل فعاليت شركت هاي اقماري او، پرداخت رشوه به رؤساي بانك و واريز مبالغ هنگفتي از سوي متهم به حساب هاي مختلف از وي سئوال كرد و متهم با حضور در جايگاه به دفاع از خود پرداخت.
جزايري با بيان اينكه راي قطعي و نهايي قاضي عادل اين دادگاه سبب برقراري امنيت در شركت ها مي شود، گفت: تمام كارهاي اقتصادي من درست و قانوني بوده است.
هنگامي كه از وي درباره وام ها سؤال شد جزايري افزود: قاضي فاضل با توجه به ورود 61 ميليون دلار ارز به كشور حكم برائت از اتهامات را صادر خواهد كرد و مرا مورد تشويق قرار مي دهد. وي با اشاره به اينكه در مجموع 4 ميليارد و 300 ميليون تومان سود به بانك رفاه كارگران داده است، گفت: كل سود بانك رفاه كارگران از زمان بازداشت من 3 ميليارد تومان بوده است.]]>
</TEXT>
</DOC>
<DOC>
<DOCID>HAM2-851020-047</DOCID>
<DOCNO>HAM2-851020-047</DOCNO>
<ORIGINALFILE>/1385/851020/news/_informatic.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[يك نفوذگر كامپيوتر مشخصات رمزگذاري شده aacs را شكسته است
قفل بلو ري و اچ ديدي وي دي شكسته شد]]>
</TITLE>
<TEXT>
<IMAGE>/1385/851020/news/009615.jpg</IMAGE>
<![CDATA[
گروه علمي فرهنگي- يك نفوذگر كامپيوتر ادعا مي كند كه مشخصات رمزگذاري شده aacs(advaced access cotet system )را كه به منظور كنترل كپي بدون اجازه پخش كننده هاي ويدئويي بلو ري و اچ ديدي وي دي مورد استفاده قرار مي گيرد شكسته است.
اين نفوذگر كه به نام muslix 64 ناميده مي شود، گفته است كه پس از اينكه مشكلات سازگاري سخت افزار كه پخش اچ ديدي وي دي ها را بر ايكس باكس كه در كامپيوترش متصل شده بود براي وي غيرممكن مي كرد، اين ماه نرم افزاري را نوشته است. وي در نامه اي كه به سايت domm9.org ارسال كرد، نوشت: دارم ديوانه مي شوم، اين چيزي است كه ما استفاده منصفانه مي ناميم، پس تصميم دارم آن فيلم را از كد خارج كنم.به گزارش پايگاه اطلاع رساني idg ماسليكس 64 فيلم ويدئويي از كد خارج شده توسط نرم افزار از فيلم سال 1987 استنلي كوبريك به نام غلاف تمام فلزي را ارسال كرده است. اين توسعه، نقطه ضعفي براي فرمت هاي ديسك نوري جديد است كه به صورت فريبكارانه جانشين دي وي دي مي شود. advaced access cotet system licesig admiistrator گروهي كه مشخصات aacs را قرار مي دهند، نتوانستند براي توضيح روز جمعه حاضر شوند.
هفت سال پيش جان جانسون شانزده ساله، اهل نروژ كار برجسته مشابهي اجرا كرد. طرح كدگذاري شده css يا cotet scramblig system را كه به وسيله dvdها استفاده مي شد را شكست، او سرانجام از ارتباطات مربوط به عرضه نرم افزار از كد خارج كردن خويش تبرئه شد.
فون لوهمن وكيل ارشد electro frotier foudatio گفت: با شكستن ماسليكس 64، acs از قانون كپي رايت digital milleium ايالات متحده تخلف ورزيده است، طبق اين قانون از تخلف كاربران از ابزارهاي حفاظتي كپي بدون اجازه دارنده كپي رايت جلوگيري به عمل مي آيد.
فون لوهمن گفت: اين نرم افزار به نظر مي رسد كه مفاد قانوني خنثي سازي را با مكانيزم هاي دشوار محافظت از كپي نوشته است، او محصول فانتزي جديدي را خريداري كرده است كه تصور مي كند تجربه اش را افزايش مي دهد و با وجود اين حقيقت كه وي خريدار قانوني است، اين محصول كار نكرده است. فون لوهمن افزود: وقتي مصرف كنندگان آمريكايي به صورت قانوني فيلم ها را از فروشندگان خريداري مي كنند، بايد حق پخش مجدد آن فيلم ها را به هر صورت كه مي خواهند، داشته باشند، اما متاسفانه اين قانوني نيست و هاليوود اختيار پخش مجدد فيلم ها را دارد.]]>
</TEXT>
</DOC>
<DOC>
<DOCID>HAM2-851020-048</DOCID>
<DOCNO>HAM2-851020-048</DOCNO>
<ORIGINALFILE>/1385/851020/news/_informatic.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[مواظب آكروبات ريدر باشيد]]>
</TITLE>
<TEXT>
<IMAGE>/1385/851020/news/009618.jpg</IMAGE>
<![CDATA[
گروه علمي فرهنگيكارشناسان از شناسايي يك حفره امنيتي خطرناك در نرم افزار آكروبات ريدر شركت آدوب خبر مي دهند كه هكرها با سوء استفاده از آن مي توانند به رايانه هاي كاربران بازديدكننده از وب سايت هاي حاوي فايل هاي پي دي اف، نفوذ كنند.
كارشناسان شركت توليدكننده نرم افزارهاي ضدويروس سيمانتك و نيز شركت ارائه دهنده خدمات امنيتي وري ساين اعلام كردند هكرها با ايجاد لينكهاي اينترنتي دستكاري شده به سوي وب سايتهاي مورد اطميناني كه ميزبان فايلهاي پي دي اف(pdf)هستند، مي توانند به رايانه هاي كاربراني كه روي اين لينكها كليك مي كنند نفوذ كرده و يا با استفاده از همين ايراد امنيتي ويروسهاي اينترنتي جديد ايجاد كنند.
فايل هاي پي دي اف به عنوان يكي از پركاربردترين فرمتهاي فايل هاي اسناد رايانه اي توسط شركت آدوبي ابداع شده و توسط نرم افزار آكروبات ريدر همين شركت در رايانه ها نمايش داده مي شوند.
به گزارشidgحفره امنيتي تازه شناسايي شده در آكروبات ريدر به هكرها اجازه مي دهد از هر وب سايتي كه حاوي فايلهاي پي دي اف باشد به عنوان طعمه استفاده كرده و با طراحي لينكهاي اينترنتي به سوي اين فايلها كه كدهاي مخرب هكر ضميمه اين لينكهاست، به رايانه هاي كاربراني كه روي اين لينكها كليك مي كنند، نفوذ كنند.
اين حفره امنيتي كاربران نگارش ششم مرورگر اينترنت اكسپلورر و نيز تمامي نگارشهاي مرورگر فايرفاكس را كه از آكروبات ريدر در اينترنت استفاده مي كنند، تهديد مي كند.
به گفته كارشناسان اينترنتي، كاربران تا پيش از اصلاح ايراد ياد شده در نرم افزار آكروبات ريدر توسط شركت آدوب، براي حفاظت از خود يا بايد نگارش هفتم و جديد اينترنت اكسپلورر را نصب كنند و يا اينكه در مرورگر فايرفاكس قابليت نمايش فايلهاي پي دي اف با كمك آكروبات ريدر را غيرفعال سازند.]]>
</TEXT>
</DOC>
<DOC>
<DOCID>HAM2-851020-049</DOCID>
<DOCNO>HAM2-851020-049</DOCNO>
<ORIGINALFILE>/1385/851020/news/_informatic.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[راز حافظه در يك مولكول نهفته است]]>
</TITLE>
<TEXT>
<![CDATA[ايرنا: گروهي متشكل از پژوهشگران ايتاليايي آزمايشگاه اروپايي بيولوژي در مونته روتوندو در نزديكي شهر رم با همكاري محققان دانشگاه سيويليا اسپانيا، به اين نكته پي بردند كه راز حافظه در يك مولكول نهفته است.
روزنامه ايتاليا ييلارپوبليكا در شماره روز دوشنبه خود نوشت: مولكول كليدي مذكور جريان اطلاعات را تبديل به  يك خاطره با ثبات و مدت دار مي كند. نقش اين مولكول با نام trkb،چسباندن اطلاعات يك لحظه(كه با انتقال الكتريكي ميان دو نرون صورت مي گيرد)به  مغز و تبديل آن به صورت يك خاطره با ثبات است.
محققان براي نخستين بار با استفاده از موش هاي آزمايشگاهي كشف كردند كه كدام علائم، سلول هاي مغز را به سوي تشكيل يك رابطه با ثبات راهنمايي مي كند؛ به  اين معني كه چگونه خبري كه در يك لحظه در راديو مي شنويم، تبديل به يك خاطره مدت دار مي شود.
كارشناسان بدين منظور با استفاده از موش هاي آزمايشگاهي كه تغيير ژنتيكي بر روي آنها انجام شده  است و موش هاي سالم، كشف كردند كه شبكه نرون ها در مغز موش هاي سالم پس از انجام آزمايش تغيير مي كند، در حالي كه در موش هايي كه تغيير ژنتيكي بر روي آنها انجام شده است، تغيير نمي كند.]]>
</TEXT>
</DOC>
<DOC>
<DOCID>HAM2-851020-050</DOCID>
<DOCNO>HAM2-851020-050</DOCNO>
<ORIGINALFILE>/1385/851020/news/_informatic.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[آموزش عالي]]>
</TITLE>
<TEXT>
<![CDATA[لغو معافيت تحصيلي، شامل دانشجويان
دوره هاي فراگير نمي شود
ايسنا: معاون دانشگاه پيام نور اعلام كرد:   لغو معافيت  تحصيلي برخي از دوره هاي آموزش عالي شامل دانشجويان دوره هاي فراگير اين دانشگاه نمي شود.
غلامرضا كاتب افزود: طبق ماده 35 اين قانون معافيت تحصيلي براي كساني كه از طريق آزمون وارد دانشگاه نمي شوند، وجود ندارد كه اين مساله شامل حال دانشجويان دوره فراگير دانشگاه پيام نور نيست، چرا كه دانشجويان فراگير اين دانشگاه از طريق آزمون سازمان سنجش پذيرش مي شوند.
اعلام اسامي پذيرفته شدگان كارشناسي ناپيوسته دانشگاه آزاد
ايرنا: اسامي پذيرفته شدگان آزمون كارشناسي ناپيوسته دانشگاه آزاد اسلامي روز پنج شنبه??دي اعلام مي شود. تعداد پذيرفته شدگان اين آزمون?? هزار و?? نفر در?? رشته است كه اسامي آنها روز پنج شنبه در ويژه نامه فرهيختگان منتشر مي شود. تعداد پذيرفته شدگان به تفكيك جنيست شامل?? هزار و??? نفر مرد و?? هزار و??? نفر زن است.
اعلام شرايط استفاده از آيين نامه استعدادهاي  درخشان  در آزمون دستياري
مهر: سطوح  عملكرد استثنايي و تسهيلات  اعطايي به  استعدادهاي  درخشان در دانشگاه هاي علوم پزشكي مستقل  و موسسات وابسته  به  وزارت  بهداشت ، درمان  و آموزش  پزشكي براي شركت در سي و چهارمين آزمون دستياري تخصصي پزشكي اعلام شد. بهرام عين اللهي افزود: دانشجويان  داراي  استعدادهاي  درخشان  در سه  سطح  عملكرد استثنايي تقسيم مي شوند و بر اساس اين سطوح مي توانند از تسهيلات استفاده كنند.
جذب 2 هزار عضو هيأت علمي در دانشگاه پيام نور
ايرنا: معاون آموزشي دانشگاه پيام نور اعلام كرد: تا پايان امسال دو هزار عضو هيات علمي در دانشگاه پيام نور پذيرفته مي شود.
اصغر عبدالحسني گفت: هم اكنون يك هزار و??عضو هيات علمي به صورت تمام وقت و مدعو با اين دانشگاه همكاري مي كنند كه تا پايان  امسال اين رقم به  بيش از سه هزار نفر خواهد رسيد.
ارتقاي دانشكده علوم پزشكي زابل به دانشگاه
مهر: دانشكده علوم پزشكي و خدمات بهداشتي درماني زابل بر اساس مصوبه شوراي گسترش وزارت بهداشت به دانشگاه علوم پزشكي ارتقاء يافت.
ارتقاء دانشگاه علوم پزشكي زابل در يكصد و هفتاد و هفتمين جلسه شوراي گسترش دانشگاه هاي علوم پزشكي وزارت بهداشت، درمان و آموزش پزشكي به تصويب رسيده است.
پذيرش دانشجو در دوره مجازي دانشگاه شهيد بهشتي
ايسنا: جزئيات پذيرش اولين دوره مجازي دانشگاه شهيد بهشتي اعلام شد.
دانشگاه شهيد بهشتي براي نيمسال دوم(بهمن ماه)سال تحصيلي 86-85 در رشته مديريت فناوري اطلاعات در مقطع كارشناسي ارشد دانشپذير مجازي مي پذيرد. داوطلبان مي توانندبراي كسب اطلاعات بيشتر به بخش پذيرش سايت دوره هاي مجازي دانشگاه شهيد بهشتي به آدرس vu.sbu.sc.ir مراجعه كنند.
تأسيس دانشكده گردشگري در استان گلستان
ايسنا: رئيس سازمان ميراث فرهنگي، صنايع دستي و گردشگري استان گلستان از تأسيس دانشكده گردشگري در اين استان خبر داد. محمود ربيعي با بيان اين كه در پنجمين كارگروه گردشگري استان گلستان با تأسيس دانشكده گردشگري موافقت شد، گفت: تأسيس دانشكده گردشگري و ارتقاي سطح علمي اين حوزه، موجب تسريع در رسيدن استان به جايگاه واقعي خود مي شود.]]>
</TEXT>
</DOC>
<DOC>
<DOCID>HAM2-851020-051</DOCID>
<DOCNO>HAM2-851020-051</DOCNO>
<ORIGINALFILE>/1385/851020/news/_informatic.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[ارتقاي مجدد مسنجر]]>
</TITLE>
<TEXT>
<![CDATA[گروه علمي فرهنگي- ياهو پس از اينكه باگي را در ياهو مسنجر اصلاح نمود، ارتقاي اين برنامه را دوباره آغاز كرد، اين باگ تقدم هاي پست الكترونيك كاربران را بدون موافقت آنان تغيير مي دهد. اين باگ در زماني كه ياهو، موجب پيشرفت كاربران ياهو مسنجر با ارتقاي نسخه 8/1 گشت، كشف شد.
سخنگوي ياهو به خبرنگار idg گفت: اين شركت نصب كننده برنامه را در روز جمعه گذشته اصلاح كرد و شنبه و يكشنبه آن را آزمايش كرد و روز دوشنبه گذشته فرايند اخطار ارتقا بخشي اتومات ياهو مسنجر 8/1 را دوباره فعال كرد.وي افزود، در بين توسعه ها در ياهو مسنجر 8/1 روزرسان امنيتي است كه مشكلي را كه مي تواند به نفوذگر بدخواه اجازه استفاده از عيب را در كنترل activex بدهد(كه به عنوان مثال نرم افزار im را دانلود كرده است)اصلاح كند. او اضافه كرد كه ياهو از هيچ سوء استفاده اي كه مربوط به اين مشكل امنيتي باشد، آگاه نيست، اما با وجود اين، تمام كاربران ياهو مسنجر را به روزرساني نسخه 8/1 تشويق مي كند.]]>
</TEXT>
</DOC>
<DOC>
<DOCID>HAM2-851020-052</DOCID>
<DOCNO>HAM2-851020-052</DOCNO>
<ORIGINALFILE>/1385/851020/news/_informatic.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی.علمی.ارتباطات و فناوری اطلاعات</CAT>
<CAT xml:lang="en">Science and Culture.Science.Information and Communication Technology</CAT>
<TITLE>
<![CDATA[علمي فرهنگي]]>
</TITLE>
<TEXT>
<![CDATA[اعلام رديف بودجه تخصيصي دستگاه ها به بيوتكنولوژي
]]>
<IMAGE>/1385/851020/news/009612.jpg</IMAGE>
<![CDATA[
گروه علمي فرهنگي- رديف بودجه تخصيصي به موضوع بيوتكنولوژي دستگاه ها در لايحه بودجه سال86 به طور مشخص و شفاف اعلام مي شود.
عباس صاحب قدم لطفي - دبير شوراي عالي زيست فناوري- در حاشيه همايش تجاري سازي نتايج تحقيقات در كشور با اعلام اين مطلب به خبرنگار همشهري گفت: با مشخص شدن رديف بودجه دستگاه ها در زمينه بيوتكنولوژي از سوي سازمان مديريت و برنامه ريزي كشور، ارزيابي عملكرد آنها در راستاي تحقق اهداف سند ملي زيست فناوري امكان پذير خواهد شد.وي افزود: چون در سال هاي گذشته ميزان بودجه اختصاص يافته از سوي وزارتخانه ها و دستگاه هاي مختلف به طور مشخص اعلام نمي شد، امكان بررسي عملكرد دستگاه ها وجود نداشت.به گفته وي در لايحه بودجه سال آينده 130ميليارد تومان تحت عنوان اجرايي كردن سند زيست فناوري پيشنهاد شده است. البته آنچه در سند آمده، حدود 250بيليارد تومان است كه با توجه به منابع محدود مالي، اين رقم پيشنهاد شد.دبير شوراي عالي زيست فناوري در پايان، اظهار اميدواري كرد كه سال آينده بودجه نسبتاً  مكفي براي تحقق برنامه هاي سند ملي زيست فناوري تخصيص يابد.
كاهش هزينه  سفر زيارتي به عراق از اول بهمن
ايسنا: مسئول امور عتبات عاليات در سازمان حج و زيارت ايران از كاهش هزينه سفر به عتبات عاليات عراق از اول بهمن خبر داد.
حسين اكبري افزود: همزمان با شروع ماه محرم و اول بهمن پس از اقدامات صورت گرفته، هزينه سفر به عتبات عاليات عراق براي زائران ايراني حداكثر تا 40هزار تومان كاهش مي يابد. وي اعلام كرد: سازمان حج و زيارت همچنان كاهش بيشتر قيمت سفر به عتبات عاليات عراق را پيگيري مي كند.
امكان ادامه تحصيل فرهنگيان فراهم شد
گروه علمي فرهنگي- امكان ادامه تحصيل فرهنگيان تا مقطع دكتري فراهم شد. به گزارش روابط عمومي وزارت آموزش و پرورش، براساس تفاهمنامه وزارت آموزش و پرورش و دانشگاه پيام نور، در هر شهر و منطقه اي كه آموزش و پرورش امكانات لازم براي برقراري دوره هاي آموزش عالي رسمي پيام نور را داشته باشد و دانشگاه بخواهد دوره آموزش رسمي برگزار كند، كميته اي مركب از نمايندگان دانشگاه پيام نور و آموزش و پرورش تشكيل و مقدمات پذيرش دانشجو فراهم خواهد شد.همچنين بر اساس اين تفاهمنامه زمينه ادامه تحصيل كاركنان اداري و آموزشي آموزش و پرورش در دوره هاي كارداني، كارشناسي، كارشناسي ارشد و دكتري بر اساس اعلام نياز آموزش و پرورش فراهم مي شود.
جزئيات طرح ساماندهي، جذب و نگهداري معلمان
ايسنا: معاون برنامه ريزي و توسعه مديريت آموزش و پرورش از نهايي شدن طرح ساماندهي، جذب و نگهداري معلمان در آموزش و پرورش خبر داد.
محمدرضا محدث خراساني استخدام، تربيت نيروي انساني، تربيت معلم، نگهداشت، آموزش، بازنشستگي معلمان و... را از جمله مباحث طرح ساماندهي بيان و اظهار كرد: مقرر شده است با تعامل بين دولت و مجلس بخش هاي مرتبط با هريك از اين دو نهاد از سوي آموزش و پرورش ارائه شود كه هم اكنون بخشي از طرح كه مرتبط با بازنشستگي زودهنگام است به دولت ارايه شده است.
تدوين طرح جامع آمار ايرانيان متخصص خارج از كشور
مهر: قائم مقام امور بين الملل وزارت علوم از تدوين طرح جامع آمار ايرانيان متخصص خارج از كشور خبر داد. ارسلان قرباني با بيان اين خبر افزود: وزارت علوم در راستاي حمايت از نخبگان ايراني خارج از كشور تلاش گسترده اي انجام مي دهد. در كارگروه علمي آموزشي شوراي ايرانيان مقيم خارج نيز به راهكارهاي مناسب حمايت از نخبگان ايراني خارج كشور توجه مي شود.
طراحي نرم افزار گنجينه سئوالات آزمون سراسري
گروه علمي فرهنگي - مركز مطالعات، تحقيقات و ارزشيابي آموزشي سازمان سنجش آموزش كشور اقدام به طراحي و پياده سازي نسخه جديد نرم افزار گنجينه سئوالات آزمون سراسري كرد.
به گزارش سازمان سنجش آموزش كشور، اين نرم افزار در 2 مجموعه سئوالات اختصاصي گروه هاي آزمايشي علوم رياضي و فني و علوم تجربي به همراه سئوالات عمومي كليه گروه هاي آزمايشي و سئوالات اختصاصي گروه آزمايشي علوم انساني به همراه سئوالات عمومي كليه گروه هاي آزمايشي تهيه شده كه از طريق دفاتر پستي با قيمت 3هزار و 500 تومان عرضه مي شود.
تأسيس دانشكده گردشگري در استان گلستان
ايسنا: رئيس سازمان ميراث فرهنگي، صنايع دستي و گردشگري استان گلستان از تأسيس دانشكده گردشگري در اين استان خبر داد.محمود ربيعي با بيان اين كه در پنجمين كارگروه گردشگري استان گلستان با تأسيس دانشكده گردشگري موافقت شد، گفت: تأسيس دانشكده گردشگري و ارتقاي سطح علمي اين حوزه، موجب تسريع در رسيدن استان به جايگاه واقعي خود مي شود.]]>
</TEXT>
</DOC>
<DOC>
<DOCID>HAM2-851020-053</DOCID>
<DOCNO>HAM2-851020-053</DOCNO>
<ORIGINALFILE>/1385/851020/news/_iran.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[پيكر علي دواني امروز تشييع مي شود
اين مؤلف، محقق و مدرس در سن 77 سالگي دار فاني را وداع گفت]]>
</TITLE>
<TEXT>
<IMAGE>/1385/851020/news/009681.jpg</IMAGE>
<![CDATA[
گروه ادب و هنر- پيكر مرحوم حجت الاسلام علي دواني، مؤلف، مترجم و محقق امروز از دانشگاه امام صادق(ع)تشييع مي شود.
حجت الاسلام علي دواني از تاريخ نگاران برجسته  تشيع در سن 77 سالگي شامگاه عيد غدير دار فاني را وداع گفت. محمدحسن دواني(رجبي)يكي از فرزندان آن مرحوم به ايسنا گفت: ايشان به دليل سرماخوردگي و مشكل ريوي ناگهان حالشان بد شد كه متعاقب آن اورژانس در منزل حضور پيدا كرد اما بعد از انتقال به بيمارستان فوت كردند.
نوجوانان 25 سال پيش به ياد دارند كه در فضاي انقلابي آن زمان داستان هايي به قلم علي دواني منتشر مي شد كه بسيار طرفدار داشت. حجت الاسلام سيد احمد خاتمي در اين باره به مهر گفته كه از اولين قلم هاي او كتاب پيرامون جوانان است و از آخرين نوشته هاي ارزشمند او كتاب نقد عمر است كه مباحث ارزنده اي از تاريخ معاصر در آن آمده است.اين مورخ شهير تاريخ اهل بيت(ع)و مروج فرهنگ غدير، در اين روزها مشغول كار بر اثري جديد به نام دايره المعارف علوي بود. آخرين اثر انتشار يافته  دواني، بانوي بانوان جهان در تاريخ زندگي حضرت فاطمه(س)بود. مفاخر اسلام(در شرح رجال شيعه)، شناخت وجود مبارك امام زمان(عج)، موعودي كه جهان در انتظار اوست، نواب اربعه  سفراي امام زمان(عج)، تاريخ اسلام از آغاز تا هجرت، تاريخ قم و زن در قرآن از ديگر آثار منتشر شده  علي دواني هستند.
به گزارش فارس، علي دواني در سال 1308 شمسي در دوان از توابع كازرون به دنيا آمد. وي در سال 1322 به نجف اشرف عزيمت كرد و دروس مقدماتي و عالي را در حوزه علميه اين شهر گذراند. دواني در سال 1327 به ايران مراجعت كرد و در حوزه علميه قم از محضر آيات عظام بروجردي و امام خميني كسب فيض كرد. وي براي اشاعه فرهنگ اسلامي فعاليت هاي مطبوعاتي را دنبال كرد و در روزنامه هاي نداي حق و وظيفه اقدام به انتشار مقالاتي كرد. دواني تا سال 1348 در قم اقامت داشت. در اين سال به تهران آمد و به كار تأليف و تحقيق پرداخت. برخي علي دواني را اولين نويسنده تاريخ انقلاب مي دانند. اثر مشهور او در اين زمينه كتاب نهضت سه ماهه روحانيت است كه به وقايع سال 40 و موضوع انجمن هاي ايالتي و ولايتي مي  پردازد. اثر مهم ديگر دواني در اين خصوص كتاب 11 جلدي نهضت روحانيون ايران است.
جامعه مدرسين حوزه علميه قم هم با صدور اطلاعيه اي ارتحال حجت الاسلام علي دواني را تسليت گفت.
در اطلاعيه جامعه مدرسين حوزه علميه قم آمده است: اين محقق توانا سالها روشنگر طريق جويندگان علم در حوزه و دانشگاه بود كه احاله بررسي تاريخ اسلام از سوي شهيد مطهري به اين عزيز در سالهاي پيروزي انقلاب اسلامي نشانگر توان و حضور جدي ايشان در عرصه انقلاب اسلامي بوده است.
همچنينحجت الاسلام والمسلمين سيدمحمد خاتمي، در پيامي، درگذشت حجت الاسلام والمسلمين علي دواني را تسليت گفت. در اين پيام آمده است: رحلت عالم محقق و والا نگر، حضرت حجت الاسلام والمسلمين آقاي علي دواني رضوان الله عليه، كه عمر پربركت خود را در شناخت و شناساندن معارف دين مبين و دفاع از عقل و عدل شيعي و روشنگري صرف كرد، خسارتي بزرگ در عرصه آيين و انديشه و ايران است كه تنها لطف حضرت پروردگار مي تواند آن را جبران كند.
پيكر مرحوم دواني امروز از دانشگاه امام صادق(ع)به سمت قم تشييع مي شود.]]>
</TEXT>
</DOC>
<DOC>
<DOCID>HAM2-851020-054</DOCID>
<DOCNO>HAM2-851020-054</DOCNO>
<ORIGINALFILE>/1385/851020/news/_iran.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[استقبال اندك از جشنواره بيست وپنجم تئاتر فجر]]>
</TITLE>
<TEXT>
<IMAGE>/1385/851020/news/009690.jpg</IMAGE>
<![CDATA[
گروه ادب و هنر - بيست و پنجمين جشنواره بين المللي تئاتر فجر همزمان با عيد سعيد غدير خم با اجراي نمايش هاي خياباني در محوطه باز تئاتر شهر كار خود را آغاز كرد.
به گزارش خبرنگار همشهري بيست و پنجمين جشنواره بين المللي تئاتر فجر بدون مراسم افتتاحيه و درحالي كار خود را آغاز كرد كه هيچ نشست خبري براي اين جشنواره برگزار نشده بود و مانند سال گذشته جشنواره در يك فضاي غيررقابتي برگزار مي شود.
افتتاحيه از ساعت 30/15 بدون حضور چهره هاي سرشناس درحالي با اجراي نمايش خياباني در محوطه باز تئاتر شهر آغاز شد كه اطراف فضاي بيروني محوطه تئاتر شهر به دليل تعميرات زيباسازي انباشته از خاك بود و پيشتر از آن حسين پارسايي- رييس مركز هنرهاي نمايشي - درباره اين تعميرات و عدم آماده شدن محوطه تئاتر شهر براي جشنواره همه مسئوليت را به بهروز غريب پور كه مسئول تعميرات و بازسازي مجموعه تئاتر شهر است واگذار كرد.
اجراي نمايش هاي خياباني تا ساعت 18 ادامه داشت و با غروب خورشيد چراغ هاي خيمه روشن شد و بخش بعدي برنامه كه اجراي تعزيه بود در خيمه ادامه پيدا كرد.
در روز اول جشنواره كه با استقبال زيادي برخلاف سال هاي گذشته مواجه نشد، در بخش صحنه اي نمايش هاي رستم و سهراب، نواي اسرارآميز، تقديم به پدرم و پسرم، مرگ و شاعر و مرگزار سياه سرخ روي صحنه رفتند. در كارگاه نمايش كه رپوتوار آثار كارگاهي به عنوان بخش خارج از جشنواره و بدون فروش بليط براي مخاطبان خاص انجام مي شود نمايش خط، نقطه، صفحه به كارگرداني رضا كشاورز اجرا شد.
گفتني است در روز اول تماشاگران نمايش مرگ و شاعر به دليل تاخير داوران و آماده نبودن صحنه حدود 50 دقيقه در سرما منتظر ورود به سالن قشقايي شدند. اين درحالي بود كه اكثر نمايش ها در روز اول با تاخير كار خود را آغاز كرد و از طرف ديگر تغيير در ارايه خدمات به خبرنگاران در جشنواره تئاتر امسال باعث شد بسياري از آنها از ديدن اجراها صرف نظر كنند. امسال كارت مخصوص خبرنگاران تنها براي تالار اصلي، هنر، مولوي و تماشاخانه مهر اعتبار دارد و براي ديدن نمايش هاي ديگر تالارها(سايه، قشقايي، چهارسو و... )بايد بليت تهيه كنند.
شنيده مي شود كه علي رغم فروش روزانه بليت، برخي از تماشاگراني كه قبلا بليت تهيه كرده بودند، هنگام اجرا پشت در ماندند.]]>
</TEXT>
</DOC>
<DOC>
<DOCID>HAM2-851020-055</DOCID>
<DOCNO>HAM2-851020-055</DOCNO>
<ORIGINALFILE>/1385/851020/news/_iran.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[جانشين فرمانده نيروي انتظامي تأكيد كرد:
دستگيري مظنونين  در سال 86 بايد كاهش يابد]]>
</TITLE>
<TEXT>
<![CDATA[گروه اجتماعي - جانشين فرمانده نيروي انتظامي تأكيد كرد: به منظور جلوگيري از تضييع حقوق شهروندان، مظنون  گيري ها در سال 86 بايد كاهش يابد. سردار حسين ذوالفقاري در مراسم معارفه سردار ساجدي نيا به عنوان جانشين فرمانده انتظامي تهران بزرگ و همچنين سردار هاشمي به عنوان رئيس پليس راهور پايتخت گفت: تمام فعاليت هاي ناجا بايد به افزايش نظم، ارتقاء امنيت و سرعت در خدمت رساني منتج شود به گزارش خبرنگار ما وي خاطرنشان كرد: مظنون  گيري هاي پليس در سال 86 بايد به طور قطع كاهش يابد، چرا كه مظنون گيري حقوق افراد را تباه مي كند.]]>
</TEXT>
</DOC>
<DOC>
<DOCID>HAM2-851020-056</DOCID>
<DOCNO>HAM2-851020-056</DOCNO>
<ORIGINALFILE>/1385/851020/news/_iran.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[95 درصد نظرات ايثارگران در لايحه خدمات رساني لحاظ شده است]]>
</TITLE>
<TEXT>
<![CDATA[گروه اجتماعي معاون حقوقي و امور مجلس بنياد گفت: بيش از 95 درصد نظرات جامعه ايثارگري در تدوين لايحه جامع خدمات رساني به ايثارگران مدنظر قرار گرفته است.به گزارش اداره كل روابط عمومي و بين الملل بنياد شهيد و امور ايثارگران، حسين وفايي معاون حقوقي و امور مجلس اين نهاد در نشستي با خبرنگاران با بيان مطلب فوق به نقايص قوانين قبلي اشاره كرد و گفت: نداشتن قانون مدون براي مقايسه با ساير كشورها در زمينه خدمات دهي به ايثارگران، توجه نكردن به شرايط روز و عدم وجود آينده نگري و همچنين نبودن نظارت كامل و كافي ازجمله نواقص قوانين گذشته بود.]]>
</TEXT>
</DOC>
<DOC>
<DOCID>HAM2-851020-057</DOCID>
<DOCNO>HAM2-851020-057</DOCNO>
<ORIGINALFILE>/1385/851020/news/_iran.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[رئيس سازمان ميراث فرهنگي و گردشگري:در دادگاه بررسي حراج الواح هخامنشي شركت نمي كنيم]]>
</TITLE>
<TEXT>
<![CDATA[باشگاه خبرنگاران جوان: رئيس سازمان ميراث فرهنگي، صنايع دستي و گردشگري گفت: مالكيت ايران بر الواح هخامنشي محرز بوده و ما دادگاه بررسي حراج الواح را به رسميت نمي شناسيم تا در آن شركت كنيم و فقط لايحه و اسناد ارائه داديم تا صلاحيت نداشتن دادگاه براي بررسي موضوع را اثبات كنيم.
اسفنديار رحيم مشايي معاون رئيس جمهوري، درباره پرونده حراج الواح هخامنشي در مؤسسه شرق شناسي شيكاگو گفت: در حال حاضر دادگاه بررسي حراج الواح هخامنشي هيچ اقدامي عليه ايران انجام نداده است و چون وكيل شاكيان به دستگاه قضايي آمريكا شكواييه تسليم كرده و دادگاه حكم توقيف اين الواح را صادر كرده تا زمان رسيدگي به موضوع اين الواح، نبايد از آمريكا خارج و به ايران بازگردانده شود.وي با تأكيد بر اين كه مالكيت ايران بر اين الواح محرز است گفت: طبق كنوانسيون بين المللي 1970 اموال فرهنگي تاريخي هر كشوري در هر جاي ديگري ملك همان كشور محسوب شده و در كشورهاي پذيرنده اين كنوانسيون تغيير مالكيت اشياء تاريخي فرهنگي قانوني نيست و چون دولت آمريكا متعهد به اين كنوانسيون بوده و آن را امضا كرده نمي تواند حكمي مبني بر انتقال مالكيت اشياء فرهنگي تاريخي صادر كند.]]>
</TEXT>
</DOC>
<DOC>
<DOCID>HAM2-851020-058</DOCID>
<DOCNO>HAM2-851020-058</DOCNO>
<ORIGINALFILE>/1385/851020/news/_iran.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ورزش در دقيقه 90]]>
</TITLE>
<TEXT>
<![CDATA[هاشمي: فردا مربي اميد انتخاب مي شود
همشهري ورزشي- كيومرث هاشمي از انتخاب سرمربي تيم اميد تا فردا(پنجشنبه)خبر داد.
سرپرست فدراسيون فوتبال در گفتگويي اظهار داشت: فدراسيون فوتبال در اين مقطع تلاش دارد از بين مربيان داخلي كارآمد موجود، سرمربي تيم اميد را انتخاب كرده تا حضور شايسته اي در بازي هاي مقدماتي المپيك 2008 پكن داشته باشد. او البته به گزينه مورد نظر فدراسيون اشاره نكرد، اما از محمد پنجعلي به عنوان فردي كه فقط به اداره امور تا انتخاب قطعي مي پردازد، نام برد. در همين حال علي كفاشيان در گفتگويي سرمربيگري پنجعلي براي تيم اميد را تكذيب و گفته هاي هاشمي را مبني بر مسئوليت مقطعي پنجعلي تا انتخاب سرمربي تأييد كرد.محمد پنجعلي دستيار سيموئز در بازي هاي آسيايي دوحه بدون تأييد يا تكذيب سرمربيگري اش در تيم اميد فقط به اين نكته بسنده كرد كه مذاكراتي را با داريوش مصطفوي براي آماده سازي تيم اميد داشته است. به نظر مي رسد، مهم ترين رويداد چند روز اخير تيم اميد را مي توان گفته هاي كيومرث هاشمي دانست كه با مصاحبه علي كفاشيان هم مطابقت دارد.كميته ملي المپيك منتظر اعلام گزينه از سوي فدراسيون فوتبال است كه سرپرست اين فدراسيون از معرفي اين مربي تا روز پنجشنبه خبر داده است.
بگوويچ، گزينه جديد فولاد
]]>
<IMAGE>/1385/851020/news/009684.jpg</IMAGE>
<![CDATA[
همشهري ورزشي- از وينگو بگوويچ به عنوان مربي آينده تيم فولاد نام برده مي شود.
خبرگزاري مهر، از مذاكره تلفني مسعود رضاييان مديرعامل باشگاه فولاد و بگوويچ سرمربي سابق اين تيم، براي هدايت فولادخوزستان خبر داد و نوشت: وي پس از عقد قرارداد به قطر سفر مي كند تا پس از تسويه حساب با باشگاه قبلي براي همكاري با تيم فولاد خوزستان با مشكلي مواجه نشود. او سپس آخر هفته وارد اهواز خواهد شد. بگوويچ اما در گفتگو با همشهري ورزشي ضمن تأييد نسبي مذاكره با مسئولان فولاد گفت: وضعيت فولاد چندان مناسب نيست. من فعلاً بايد براي عيادت از خانواده ام به كرواسي بروم. او در اين مصاحبه به پاسخ مثبت خود به مسئولان فولاد براي قبول اين مسئوليت اشاره اي نكرد.
پرونده اكبرپور امروز در جلسه شوراي عالي استيناف
]]>
<IMAGE>/1385/851020/news/009687.jpg</IMAGE>
<![CDATA[
مهر: شوراي استيناف فدراسيون فوتبال به منظور بررسي درخواست سياوش اكبرپور در كاهش محروميتي كه از سوي كميته انضباطي براي وي در نظر گرفته شده است تشكيل جلسه مي دهد. در پي بروز تخلفاتي در بازي سايپا - استقلال كميته انضباطي فدراسيون فوتبال بازيكنان هر دو تيم را با جرايمي تنبيه كرد كه اشد مجازات با اعمال 10 جلسه محروميت براي سياوش اكبرپور در نظر گرفته شد. پيرو اعلام راي كميته انضباطي، باشگاه استقلال از درخواست تجديد نظر براي تعديل در رأي صادره خودداري كرد اما با اين حال اكبرپور با تنظيم نامه اي از شوراي استيناف فدراسيون فوتبال خواست تا در رأي كميته انضباطي تجديد نظر كند. شوراي استيناف نيز امروز با هدف بررسي خواسته سياوش اكبرپور تشكيل جلسه خواهد داد. اين احتمال وجود دارد كه كميته مورد نظر در محروميت اعمال شده براي اكبرپور تجديد نظر كند. رأي شوراي عالي استيناف در خصوص مهاجم استقلال ظرف روزهاي آتي اعلام خواهد شد.]]>
</TEXT>
</DOC>
<DOC>
<DOCID>HAM2-851020-059</DOCID>
<DOCNO>HAM2-851020-059</DOCNO>
<ORIGINALFILE>/1385/851020/news/_iran.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[امتحانات پايان ترم دانشگاه ها از شنبه آغاز مي شود]]>
</TITLE>
<TEXT>
<![CDATA[گروه علمي فرهنگي- حدود 3 ميليون دانشجوي دانشگاه ها و مؤسسات آموزش عالي كشور اين روزها با مطالعه كتب و جزوات درسي، خود را براي امتحانات نيم سال اول سال تحصيلي 86-85 آماده مي كنند؛ امتحاناتي كه از هفته آينده آغاز مي شود. در خوابگاه هاي دانشجويي، اين روزها همانند گذشته هيجان و اضطراب شب امتحان حاكم است به طوري كه هر دانشجو به دنبال مكان خلوت و آرامي است تا بتواند با آرامش و تمركز حواس بيشتر مطالعه كند. امتحانات پايان ترم در حالي آغاز مي شود كه برخي دانشگاه ها تسهيلات و امكانات ويژه اي همچون افزايش ساعات سرويس دهي كتابخانه، ارايه جيره خشك و... براي تسهيل و افزايش امكان مطالعه دانشجويان در نظر گرفته اند. كلاس هاي نيم سال اول اكثر دانشگاه ها و مؤسسات آموزش عالي بر اساس تقويم آموزشي تا پايان هفته داير است.]]>
</TEXT>
</DOC>
<DOC>
<DOCID>HAM2-851020-060</DOCID>
<DOCNO>HAM2-851020-060</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[سومين روز درگيري ها در بنگلادش]]>
</TITLE>
<TEXT>
<![CDATA[گروه بين الملل - ديروز در سومين روز از ناآرامي ها در بنگلادش، پليس ضد شورش با تظاهركنندگان معترض در مقابل كاخ رياست جمهوري درگير شد.
فعالان سياسي در بنگلادش از ممنوعيت اعلام شده  پليس براي تظاهرات  و راهپيمايي ها سرپيچي كرده و براي سومين روز متوالي اعتصاب سيستم حمل و نقل سراسري را به اجرا درآوردند و تهديد كردند دسترسي به كاخ رياست جمهوري را مسدود مي كنند.
در درگيري ها ميان پليس و حاميان يك ائتلاف چندحزبي كه انتخابات 22 ژانويه( 2 بهمن)را در اعتراض به ناكامي دولت موقت براي تضمين برقراري انتخابات آزاد و منصفانه تحريم كرده اند، حدود 130 تن مجروح شدند.
ديپلمات ها و تحليل گران سياسي اعلام كرده اند، انتخابات بدون مشاركت همه  احزاب اصلي بنگلادش مورد قبول جامعه  بين المللي نخواهد بود و اعتبار لازم را ندارد.
انتخابات 22 ژانويه از سوي حزب جاتيا به رهبري حسين محمد ارشاد، فرماندار سابق ارتش و حزب ليبرال دموكرات به رهبري بادرودزا چاودري، رئيس جمهور سابق اين كشور تحريم شده است.]]>
</TEXT>
</DOC>
<DOC>
<DOCID>HAM2-851020-061</DOCID>
<DOCNO>HAM2-851020-061</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[برخورد زيردريايي آمريكايي با كشتي ژاپني در تنگه هرمز]]>
</TITLE>
<TEXT>
<![CDATA[مهر: وزارت دفاع آمريكا شب گذشته اعلام كرد كه يك فروند زيردريايي هسته اي آمريكا با يك كشتي تجاري ژاپني در تنگه هرمز واقع در درياي عمان برخورد كرد.
يك سخنگوي نيروي دريايي آمريكا درگفتگو با خبرگزاري فرانسه بدون اشاره به زمان اين برخورد افزود: اين برخورد هيچ آسيب جدي را براي زيردريايي
نيوپورت نيوز uss يا براي سيستم محركه آن دربرنداشت.
خبرگزاري جي جي پرس ژاپن نيز به نقل از منابع دولتي اين كشور گزارش داد كه در اين برخورد هيچ آسيب جدي به تانكر ژاپني كه هم اكنون در بندري در امارات پهلو گرفته است، نرسيده است.]]>
</TEXT>
</DOC>
<DOC>
<DOCID>HAM2-851020-062</DOCID>
<DOCNO>HAM2-851020-062</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[سازمان ملل:
تهاجم نظامي به عراق، باعث مهاجرت يك هشتم جمعيت اين كشور شد]]>
</TITLE>
<TEXT>
<![CDATA[ايرنا: سازمان ملل متحد اعلام كرد: تهاجم نظامي به عراق و ايجاد خشونت و ناامني در اين كشور، باعث مهاجرت يك هشتم جمعيت عراق به خارج شده است و رسيدگي به امور معيشت اين افراد نياز به??ميليون دلار كمك مالي دارد.
به گزارش پايگاه  اينترنتي بي بي سي، كميسارياي عالي پناهندگان اعلام كرده است كه از زمان تهاجم نظامي به عراق در سال????و گسترش خشونت و ناامني در اين كشور،
يك هشتم عراقي ها كه??درصد جمعيت اين كشور را تشكيل مي دهند، از كشور گريخته و اغلب در كشورهاي همسايه شامل سوريه، اردن، مصر و لبنان در بدترين شرايط بسر مي برند.
بعد از اخراج گسترده فلسطيني ها در سال???? از سرزمين اجدادي خود به علت تشكيل دولت اسرائيل، اين دومين سيل مهاجرت گسترده اتباع يك كشور به خارج است.
آنتونيو گوترس، رئيس كميسارياي عالي پناهندگان سازمان ملل با ارائه اين گزارش گفته است: به هر اندازه درگيري ها در عراق تداوم پيدا كند، مشكل بغرنج تر مي شود و صدهاهزار عراقي بر خيل جمعيت مهاجران گريخته از اين كشور افزوده مي شود.
اين گزارش حاكيست، آمار مهاجران عراقي خارج از كشور?ميليون نفر است و?/?ميليون نفر هم در داخل كشور ناچار به نقل مكان و ترك خانه و كاشانه خود شده اند و تا پايان سال، آمار اين افراد به?/?ميليون نفر بالغ خواهد شد.]]>
</TEXT>
</DOC>
<DOC>
<DOCID>HAM2-851020-063</DOCID>
<DOCNO>HAM2-851020-063</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[با آغاز مرحله دوم تحركات مردمي در لبنان اعلام شد
مخالفان سنيوره طرح دولت آزاد را ارائه مي كنند]]>
</TITLE>
<TEXT>
<IMAGE>/1385/851020/news/009705.jpg</IMAGE>
<![CDATA[
گروه بين الملل - مخالفان دولت فواد سنيوره  در لبنان،  با تحصن در مقابل وزارت دارايي اين كشور، مرحله جديد تحركات مردمي خود را آغاز كردند. اين طرح پس از نشست 11 گروه مخالف دولت در منزل ميشل عون به تصويب رسيد.
به موازات آغاز تحركات مردمي، از ديروز تدابير شديد امنيتي و نظامي در بيروت به مرحله اجر گذاشته شد.
به گزارش واحد مركزي خبر، يگان هاي ارتش لبنان از صبح ديروز در اطراف مناطق حساس اين شهر مستقر شدند. در همين حال به گزارش ايسنا، نيرو هاي مخالف پس از نشست در منزل ميشل عون درخصوص طرح جديد مخالفت هاي مسالمت آميز خود بيانيه اي صادر كردند. در اين بيانيه آمده است: بعد از گذشت 37 روز از تحصن مردمي گروه هاي معارض ملي در بيروت، در صورتي كه دولت حاكم، به حقوق مردم در تصميم گيري ها و تعيين سرنوشتشان پاسخ ندهد، طرح ايجاد دولتي آزاد و مستقل را در رويارويي با حزب حاكم كه از حمايت گروه هاي خارجي برخوردار است، ارائه خواهند داد. در اين بيانيه آمده است: بديهي است كه اين دولت بعد از تظاهرات 10 دسامبر 2006(19آذر)فاقد مشروعيت و حمايت مردمي است؛ چرا كه مشروعيت خود را از دست داده و اين دولت از سياست ها و راه حل هايي پيروي مي كند كه ميثاق وحدت ملي را تهديد مي كند. دولت تبديل به دولتي كودتاگر شده كه قانون اساسي را اجرا نمي كند، لذا براندازي اين دولت از طريق راه حل هاي مسالمت آميز كاملا قانوني است. اعتراضات ما به سمت وزارتخانه ها و اماكن عمومي كشيده خواهد شد.
گروه هاي معارض در اين بيانيه بر خواسته هاي خود مبني بر تصويب قانون انتخابات جديد و عادلانه، برگزاري انتخابات پارلماني آزاد و زودهنگام تحت نظارت دولت ملي براساس اصول مشروع و قانوني تاكيد كردند.
شبكه خبري الجزيره نيز به نقل از خبرنگاران خود در لبنان از تصميم گروه هاي مخالف به گسترش تبليغات و تظاهرات  در راستاي براندازي دولت سنيوره خبر داد. اين در حالي است كه گروه 14 مارس اين موضع گيري گروه هاي معارض را رد كرد و اين شيوه  آنها را يك شيوه  كودتاگرانه و نابودگر توصيف كرد. در اطلاعيه اين گروه ضمن حمايت از دولت سنيوره آمده است: گسترش تحصن ها در بيروت، به معناي اعلان جنگ است.
از سوي ديگر، گروه هاي معارض در دادخواستي كه به مجلس نمايندگان لبنان ارائه كرده اند، اعتراض خود را نسبت به عملكرد سنيوره اعلام داشتند. آنها همچنين خواستار تشكيل جلسه  اي در پارلمان به منظور بررسي اقدامات سنيوره و وزيران غير مستقل دولت در راستاي نقض قانون اساسي و ارجاع پرونده  وي به دادگاه عالي لبنان شدند.]]>
</TEXT>
</DOC>
<DOC>
<DOCID>HAM2-851020-064</DOCID>
<DOCNO>HAM2-851020-064</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[حمله آمريكا به سومالي]]>
</TITLE>
<TEXT>
<IMAGE>/1385/851020/news/009711.jpg</IMAGE>
<![CDATA[
گروه بين الملل- دوشنبه شب هواپيماهاي آمريكايي به خاك سومالي حمله كردند تا هسته تروريستي را منحل كنند كه به گفته پنتاگون در انفجارهاي سال 1998 سفارتخانه هاي آمريكا در آفريقا نقش داشته است. يك منبع دولت سومالي درباره اين حملات گفت، حملات هوايي ارتش آمريكا به روستايي در جنوب اين كشور كه تحت كنترل اسلام گرايان است،  تعداد زيادي كشته بر جاي گذاشت. گفته مي شود كه اسلام گرايان دست كم به يك مظنون القاعده در اين روستا پناه داده  بودند.اين مقام عالي رتبه دولت سومالي گفت كه در روستاي جنوبي سومالي اجساد بسياري ديده مي شود كه بيشتر به تندروهاي اسلامي تعلق دارد.آمريكا در نخستين مداخله  نظامي مستقيم خود در جنگ سومالي روز دوشنبه با يك فروند هواپيماي ac-130 روستاي هايو واقع در جنوب اين كشور را بمباران كرد.
اين منبع دولت سومالي همچنين گفت: آمريكايي ها مي گويند كه يك عضو شبكه  القاعده كه مشغول انجام يك سري عمليات ها در شرق  آفريقاست، در ميان اسلام گرايان است.اين در حالي است كه رئيس  جمهور موقت سومالي براي اولين بار پس از گذشت 18 ماه از انتخابش به عنوان رئيس دولت انتقالي اين كشور، وارد موگاديشو، پايتخت اين كشور شده است. عبدالله يوسف رئيس جمهور سومالي در ديدارش از موگاديشو، ضمن دفاع از حضور نيروهاي اتيوپي در موگاديشو تاكيد كرد كه اين نيروها هرگز سومالي را اشغال نكرده اند و بلافاصله پس از استقرار نيروهاي حافظ صلح سازمان ملل متحد و نيروهاي منطقه اي از سومالي خارج خواهند شد.]]>
</TEXT>
</DOC>
<DOC>
<DOCID>HAM2-851020-065</DOCID>
<DOCNO>HAM2-851020-065</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[نگاه
رفتار جديد آمريكا در عراق، تغيير راهبردي يا تاكتيكيحسين رويوران]]>
</TITLE>
<TEXT>
<![CDATA[در آستانه اعلام راهبرد جديد آمريكا در عراق از سوي جرج بوش رئيس جمهور آمريكا، تغيير سريع تيم نظامي و سياسي پنتاگون و وزارت خارجه اين كشور كه درباره عراق مسئوليت دارند، پرسش هاي بسياري را درباره نوع دگرگوني سياسي احتمالي در اين كشور مطرح مي كند.
در ابعاد نظامي ژنرال جان ابي زيد فرمانده منطقه اي آمريكا با دريادار ويليام فالون و ژنرال كيسي فرمانده نيروهاي آمريكايي در عراق با ژنرال ديويد پترائوس فرمانده لشكر 101 هوابرد مستقر در عراق جايگزين شده اند. در ابعاد سياسي خليل زاد سفير آمريكا در عراق جاي خود را به رايان كروكر سفير آمريكا در پاكستان داده و جابه جايي جان نگرو پونته از سمت وزير امنيت داخلي به قائم مقام وزير امورخارجه آمريكا بي ارتباط با سياست هاي جديد آمريكا در عراق و راهبرد جديد اين كشور نمي تواند باشد.گفته آقاي رابرت گيتس وزير دفاع جديد آمريكا در سفر چند هفته پيش وي به عراق در اينكه آمريكا قصد ماندن درازمدت در منطقه خاورميانه را دارد، پاسخ بخش وسيعي از اين پرسش ها را مي دهد و اين به معناي ثبات در راهبرد استمرار حضور نظامي آمريكا در منطقه و تغيير تاكتيك هاي ميداني در عراق است.
درحال حاضر راهبرد استمرار حضور آمريكا در منطقه خاورميانه و عراق براي پيگيري اهداف حياتي به ويژه در بخش انرژي مورد اتفاق دو حزب جمهوريخواه و دمكرات آمريكاست، اما در راهكار پيگيري اين اهداف اختلاف نظر ميان اين دو حزب به چشم مي خورد. حزب دموكرات آمريكا به علت افزايش تلفات نظامي آمريكا در عراق طرفدار انتقال تصدي گري امنيتي به دولت عراق است و كاهش سريع تعداد نيروي نظامي آمريكا در اين كشور است. درحالي كه حزب جمهوريخواه طرفدار اولويت سياست مهار ناامني در عراق و سپس آغاز كاهش نيروي نظامي مستقر در اين كشور است. بوش اخيرا اعلام كرده است كه آمريكا نمي تواند در برابر موج گسترش ناامني در عراق فرار كند چراكه اين رفتار، آمريكا را در برابر خطر گسترش تروريزم در سرتاسر منطقه قرار خواهد داد و به همين علت تغيير تيم نظامي و سياسي آمريكا در عراق را عمدتا براي اجراي سياست هاي مهار ناامني بايد فرض كرد كه در آن دولت مالكي نخست وزير عراق و كردها نيز مشاركت فعالي خواهند داشت. در چارچوب سياست مهار ناامني و سركوب عناصر آن در عراق، آمريكا نياز به نيروي نظامي بيشتري دارد و ترتيبات اوليه براي اعزام سه تيپ براي استقرار در بغداد و استان الانبار در جريان است و احتمال داده مي شود كه اعزام نيروي بيشتري در آينده مطرح گردد. همزمان مالكي در ششم ژانويه در سالگرد تاسيس ارتش عراق در 1921 اجراي طرح امنيتي جديدي را در شهر بغداد مطرح كرد كه براساس آن بغداد به نه منطقه تقسيم مي شود و اختيارات متمركز نظامي به فرماندهان اين مناطق واگذار گرديده تا سرعت واكنش و تصميم گيري ميداني افزايش يابد. در اين طرح نيروهاي آمريكايي به عنوان نيروهاي پشتيبان تعريف شده و با ايجاد حدود 30 مركز بازرسي مشترك در مناطق مهم بغداد جابه جايي نيروهاي مسلح مخالف را سخت تر مي كند.بسياري از تحليلگران سياسي بر اين باورند كه تا زماني كه در كنار طرح هاي امنيتي، برنامه سياسي مكمل نباشد، احتمال مهار ناامني در عراق ضعيف خواهد بود.فرآيند ناامني در عراق پيچيده است و عناصر داخلي و منطقه اي در آن درگير هستند و زماني مي توان به آرامش در اين كشور اميدوار شد كه يك برنامه آشتي ملي واقعي در ميان بازيگران اصلي سياسي داخلي شكل گيرد و دخالت آشكار و پنهان بسياري از رژيم هاي عربي در امور داخلي عراق پايان يابد.]]>
</TEXT>
</DOC>
<DOC>
<DOCID>HAM2-851020-066</DOCID>
<DOCNO>HAM2-851020-066</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[مخالفت رهبردموكراتهاي سنا با اعزام نيرو به عراق]]>
</TITLE>
<TEXT>
<![CDATA[ايسنا: رهبر اكثريت دموكرات ها در سناي آمريكا، در اظهاراتي كه چالش جدي براي جورج بوش تلقي مي شود گفت كه از تمام اختيارات خود جهت پايان دادن به جنگ كشورش در عراق بهره خواهد جست و در اين راه چه بسا با افزايش بودجه براي طرح اعزام نيرو به عراق مخالفت كند. به گزارش آسوشيتدپرس، هري ريد در آستانه  اعلام طرح هاي جورج بوش براي اعزام 20 هزار سرباز به عراق گفت: بايد به رئيس جمهور ابلاغ كنيم كه در حال ارتكاب اشتباه است. ما بايد كار بازگرداندن سربازان خود را به كشورشان آغاز كنيم.]]>
</TEXT>
</DOC>
<DOC>
<DOCID>HAM2-851020-067</DOCID>
<DOCNO>HAM2-851020-067</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[جنگ تمام عيار در بغداد]]>
</TITLE>
<TEXT>
<IMAGE>/1385/851020/news/009708.jpg</IMAGE>
<![CDATA[
گروه بين الملل - حضور لشگر ششم ارتش عراق به همراه يك تيپ از سربازان اين كشور كه از سوي نيروهاي آمريكايي حمايت مي شوند، منطقه الكرخ در بغداد را به صحنه يك جنگ تمام عيار تبديل كرده است.اين منطقه و خيابان معروف آن- حيفا- از مراكز تجمع و سكونت هواداران صدام و مقامات رژيم بعثي است.
به گزارش واحد مركزي خبر در چهارمين روز از درگيري هاي جدي نظامي در اين منطقه زره پوش هاي عراقي مناطق مختلف منتهي به الكرخ را محاصره كردند.
در اين عمليات ارتش آمريكا نيز با بالگرد به شناسايي تروريست ها اقدام مي كند. ديروز در اين عمليات جنگنده هاي آمريكايي دو بمب خوشه اي به خيابان حيفا پرتاب كردند كه از تلفات ناشي از آن خبري منتشر نشده اما به گزارش ايسنا به نقل از خبرگزاري فرانسه مردم در حال ترك خانه هاي خود و پناه بردن به نقاط امن هستند.
نيرو هاي امنيتي عراق اعلام كردند كه در اين عمليات تاكنون 13 تروريست از جمله 7 تبعه سوريه دستگير شدند. در روز هاي گذشته در اين منطقه بيش از 30 تروريست كشته شدند. همچنين نيرو هاي آمريكايي توانستند در يكي از مساجد اهل سنت در بغداد مقاديري سلاح و ادوات شكنجه كشف كنند. در اين عمليات 6 تروريست نيز كه در داخل مسجد بودند به قتل رسيدند.]]>
</TEXT>
</DOC>
<DOC>
<DOCID>HAM2-851020-068</DOCID>
<DOCNO>HAM2-851020-068</DOCNO>
<ORIGINALFILE>/1385/851020/news/_kharj.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.خارجی</CAT>
<CAT xml:lang="en">Miscellaneous.World News</CAT>
<TITLE>
<![CDATA[كوتاه از جهان سياست]]>
</TITLE>
<TEXT>
<![CDATA[واشنگتن سفيران خود را در بيروت و دمشق تغيير مي دهد
فارس: يك روزنامه لبناني از تصميم واشنگتن براي تغيير سفيران آمريكا در بيروت و دمشق خبر داد.
روزنامه لبناني الديار نوشت: واشنگتن قصد دارد "جفري ويلتمن" سفير خود را در بيروت بركنار و فرد ديگري را به جاي وي تعيين كند. اين روزنامه خاطر نشان كرد كه براساس اطلاعات به دست آمده، سفير جديد كه چند ماه بعد روي كار خواهد آمد كارشناس مسائل لبنان و از گروه "جيمز بيكر" وزير پيشين امور خارجه آمريكا است. به نوشته الديار، واشنگتن همچنين قصد دارد سفير خود را در دمشق تغيير دهد. سفير فعلي آمريكا در سوريه به دليل سردي روابط دو كشور هم اكنون در سفارت آمريكا در بغداد مستقر است.
تركيه: اجازه تغيير بافت قومي در كركوك را نمي دهيم
ايرنا: رجب طيب اردوغان نخست وزير تركيه با تأكيد بر لزوم حفظ حقوق تركمن هاي عراقي گفت: آنكارا تماشاگر تغيير بافت قومي  كركوك نخواهد بود.
اردوغان كه خطاب به نمايندگان عضو حزب حاكم عدالت و توسعه(آك)در مجلس تركيه سخن مي گفت، همچنين احتمال بروز جنگ داخلي در عراق و تجزيه آن كشور را تهديدي جدي عليه صلح جهاني ارزيابي كرد و افزود: تركيه خواهان حفظ تماميت ارضي، يكپارچگي سياسي و سازش گروه هاي عراقي براي جلوگيري از درگيري هاي مذهبي است و بايد درآمدهاي نفتي عراق تحت نظارت دولت مركزي بطور عادلانه بين اقشار مردم آن كشور تقسيم شود.
انصراف محمود عباس از برگزاري انتخابات زودهنگام
واحد مركزي خبر: يك منبع مسوول در تشكيلات خودگردان فلسطيني گفت: محمود عباس رييس تشكيلات خودگردان از برگزاري انتخابات زودهنگام پارلماني و رياست تشكيلات خودگردان منصرف شده است و از بازگشت به گفت وگوي ملي براي تشكيل دولت وحدت ملي حمايت مي كند.به گزارش خبرگزاري آلمان از رام الله، اين منبع كه خواست نامش نشود افزود: محمود عباس اين تصميم را پيش از تماس با شماري از كشورهاي عربي اتخاذ كرده است كه به وي توصيه كرده اند تنها راه خارج شدن از بحران كنوني بازگشت به ميز مذاكرات و ازسرگيري گفت وگوي فراگير براي تشكيل دولت وحدت ملي است.
چاوز صنايع ونزوئلا را ملي مي كند
گروه بين الملل- هوگو چاوز رييس جمهوري ونزوئلا در نخستين سخنراني خود پس از انتخاب دوباره خبر از اصلاحات گسترده در نظام اقتصادي ونزوئلا داد و اعلام كرد كه در نظر دارد تلفن،برق و بسياري از صنايع ديگر ونزوئلا را ملي اعلام كند.
چاوز در سخنراني خود همچنين گفت كه ونزوئلا راه سوسياليسم را پيش گرفته است و هيچ قدرتي قادر نخواهد بود كشورش را از اين مسير خارج كند.
چاوز همچنين اعلام كرد كه بانك مركزي ونزوئلا را نيز به اختيار دولت در خواهد آورد و ديگر اين بانك همانند دوران پيشين داراي استقلال نخواهد بود. سخنراني چاوز كه در روزهاي آينده دوره سوم رياست جمهوري اش آغاز خواهد شد به گزارش خبرگزاري فرانسه دوره تازه اي از سياست هاي اقتصادي را در ونزوئلا به دنبال خواهد داشت.
ژاپن،كره شمالي هسته اي را تحمل نمي كند
گروه بين الملل- شينزو آبه نخست وزير ژاپن ديروز و در آستانه سفر به اروپا، خطاب به دنيا گفت كه كشورش كره شمالي هسته اي را تحمل نخواهد كرد و بايد هرچه زودتر كاري براي توقف فعاليت اين كشور صورت گيرد.نخست وزير ژاپن ديروز به منظور تقويت روابط با ناتو و همكاري نزديك تر براي مقابله با تهديد هسته اي كره  شمالي در راه سفر به فيليپين و پيش از شركت در نشست آ.سه.آن به اروپا رفت تا با رهبران انگليس، آلمان و فرانسه ديدار و گفت وگو كند. آبه در اين سفر در مقر ناتو در بروكسل سخنراني مي كند.
از سوي ديگر آژانس دفاعي ژاپن ديروز رسماً به عنوان يك وزارت  دفاع كار خود را آغاز كرد. اين اتفاق اقدامي نمادين و نشان دهنده چرخش سياست هاي ژاپن به سمت و سويي تندتر و تهاجمي تر است.]]>
</TEXT>
</DOC>
<DOC>
<DOCID>HAM2-851020-069</DOCID>
<DOCNO>HAM2-851020-069</DOCNO>
<ORIGINALFILE>/1385/851020/news/_learning.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[تأملي در بازبيني الگوهاي ذهني و بازانديشي در عمل
نوآوري در زيرساخت هاي آموزشي
دكترمحمد رضا سركار آراني دانشيار دانشگاه علامه طباطبايي]]>
</TITLE>
<TEXT>
<IMAGE>/1385/851020/news/009588.jpg</IMAGE>
<IMAGE>/1385/851020/news/009585.jpg</IMAGE>
<![CDATA[
گروه علمي فرهنگي اولين همايش ملي نوآوري هاي آموزشي، امروز و فردا، در سالن مركز آفرينش هاي هنري كانون پرورش فكري كودكان و نوجوانان واقع در خيابان حجاب تهران برگزار مي شود. در اين همايش، كه توسط موسسه پژوهش و برنامه ريزي درسي و نوآوري هاي آموزشي سازمان پژوهش و برنامه ريزي آموزشي به اجرا درآمده است، پژوهشگران فرهنگي و دانشگاهي، نويافته هاي خود را ارائه خواهند كرد. امروز در بخش افتتاحيه اين همايش، چند سخنراني كليدي ايراد خواهد شد.
يكي از اين سخنرانان، دكتر محمدرضا سركارآراني، دانشيار دانشگاه علامه طباطبايي و استاد مدعو دانشگاه ناگوياي ژاپن است. همشهري، براي همراهي با رويدادهاي علمي آموزشي كشورمان، چكيده اي از متن سخنراني دكتر آراني در اين همايش را درپي مي آورد. همان طور كه در پايان مقاله نيز قيد شده، متن كامل سخنراني را به همراه پي نوشت ها، ارجاعات و منابع مي توانيد در همشهري آنلاين مطالعه كنيد.
اين مقاله تلاش مي كند با بهره گيري از تجربه ژاپن در بازانديشي در عمل براي بهبود مستمرآموزش و غني سازي يادگيري در مدرسه، همگان را به تفكر در باره پرسش هاي اساسي مطرح شده در باره نوآوري در زيرساخت هاي ذهني مديران آموزشي دعوت كند. به علاوه، با تجزيه و تحليل نمونه اي كاربردي، رويكرد فرهنگي- تاريخي ژاپني ها به فرايند تمرين مهارت?هاي بازانديشي، خودارزيابي، بهسازي الگوهاي ذهني، حركت از آموزش به يادگيري، روش هاي بازيافت ايده ها و داده ها براي دگرگوني و نوسازي اجتماعي و فرايند توليد و به كارگيري دانش حرفه?اي را كه ظرفيت و توانايي عمل اثربخش براي تغيير و نوآوري را گسترش مي دهد تبين كند.
پرسش ها
چگونه مي توان با تغيير زيرساخت هاي سازمان?هاي آموزشي به ترويج يادگيري زاينده - بازبيني الگوهاي ذهني و بازانديشي در عمل - و نوآوري در آموزش ياري رساند. به نظر شما مديران آموزشي بايد از كجا آغاز كنند؟ چند درصد از سياستگذاران و مديران آموزشي ناكامي هاي موجود در بهبود مدارس، بهسازي آموزش و غني?سازي يادگيري را از بازبيني نگرش ها وبازانديشي در رفتار خود آغاز مي كنند؟ آيا بدون بازبيني پيش فرض?هاي ذهني امكان تدوين راهبردها و سياست?هاي آموزشي اثربخش وجود دارد؟ چه مكانيزمي به پژوهشگران و كارگزاران آموزشي كمك مي كند تا بتوانند پيش فرض هاي ذهني خود را بكاوند، آنها را به آفتاب افكنند و ماهيت، ريشه ها و پيامدهاي آن را بررسي كنند؟
الگوهاي ذهني
الگوهاي ذهني، تصويرها، پيش فرض ها، باورها و داستان هايي است كه انسان درباره خود، ديگران، سازمان ها، مناسبات اجتماعي و همه جنبه هاي جهاني كه در آن زندگي مي كند در ذهن خود دارد. الگوهاي ذهني نشان دهنده دريافت هاي آدمي ازجهان خارج است و دقيقاً بيانگرآنچه است كه در ارتباط با جهان خارج مي بيند. انسان بدون نقشه?هاي ذهني قادر به شناخت جهان پيچيده پيرامون خود نيست. البته اين تصويرهاي ذهني از آنجا كه نقشه كاملي از واقعيت را ارائه نمي?دهند، ناقص اند ولي ادراك آدمي از جهان خارج را مي?سازند، منشاء تحليل و تفسير پديده ها هستند و بنيان واكنش و عمل انسان را تشكيل مي دهند.
در حوزه آموزش، گروه زيادي از مديران، برنامه ريزان و كارگزاران آموزشي را مي توان يافت كه باورهاي پنهان رايجي در مورد نيروهاي پيش?برنده تغيير و معماري مناسبات اجتماعي براي نوآوري دارند، آنها بر اين باورند كه مهمترين راه براي پيش برد تغييرات به دست آوردن قدرت، اختيار و منابع مالي زياد است. دراين صورت آنها به ندرت به رويكرد يادگيري محور براي تغيير پايدار مي انديشند. يك معلم ممكن است تصور كند كه دانش آموزاني كه از طرف جنوب خيابان روبروي مدرسه مي آيند خيلي نگران آموزش مدرسه اي، برنامه هاي درسي يا روش هاي آموزش نيستند، بنا بر اين او به صورت ظريف و پيچيده اي آنها را از ذهن و چشم خود دورمي كند. مدير مدرسه اي ممكن است تصور كند كه معلمان هر نوآوري را در عمل با شكست مواجه مي كنند، بنابر اين در مقابل معلمان موضع دفاعي مي گيرد. رهبران اصلاحات آموزشي، نا خودآگاه، ممكن است تصور كنند كه والدين از نيازهاي واقعي كودكان خود اطلاع زيادي ندارند. بنابر اين از مشاركت آنها در فرايند برنامه ريزهاي تربيتي براي غني سازي يادگيري به راحتي صرفنظر مي كنند و ندانسته پشتيباني مؤثر آنها را براي اجراي برنامه هاي پرورشي از دست مي دهند. پدرچهل و پنج ساله و كارگر يك
دانش آموزكه دوره دبيرستان را نگذرانده است ممكن است تصور كند معلمان به او به ديده تحقير نگاه مي?كنند، بنابراين اوهيچ گاه به دعوت نامه هاي مدرسه براي شركت در جلسه با معلمان پاسخ مثبت نمي دهد. در عين حال معلمان ممكن است اين رفتار را به حساب بي تفاوتي او نسبت به سرنوشت فرزندش بگذارند. برنامه ريزان درسي ممكن است نسبت به قابليت و توانايي هاي حرفه اي معلمان پرسش هاي بسياري در ذهن داشته باشند و از مشاركت آنها در ارزشيابي، توليد و اشاعه برنامه هاي خود به درستي استفاده نكنند. در چنين شرايطي طبيعي است كه معلمان به نوآوري ها در برنامه و كتاب هاي درسي با ترديد بنگرند و شور و شوقي براي اجراي اثربخش آنها از خود نشان ندهند.
يادگيري براي نوآوري
به نظر پيترسنگه، انديشمند برجسته ايده سازمان يادگيرنده، الگوهاي ذهني يكي ازقواعد مؤثر سازمان يادگيرنده است كه بر محدوديت ها و ناتواني هاي انسان ها، به ويژه ناتواني در تفكر، بازانديشي و يادگيري، براي پيش برد برنامه هاي تغييردرخود و سازمان متمركز شده است و به دنبال ارائه روش هايي براي بازبيني الگوهاي ذهني و تبين نقش آنها در بازانديشي در عمل است.
آدمي آنگاه كه كوشش مي كند آگاه تر شود، به نحوه تفكر و تعامل خود بينديشد و بنيان هاي فكري خود را وارسي كند، به تدريج آماده مي شود تا به شيوه نويني قابليت هاي خود را براي تفكر، گفت و گو، يادگيري و تعامل توسعه دهد. در چنين شرايطي بر ترس از دانستن غلبه مي كند، جسارت وارسي انديشه هايي كه در سازمان هاي آموزشي كسب كرده است را به دست مي آورد و شجاعت پذيرش مسئوليت هاي اجتماعي آگاهي و خودارزيابي را در خود احساس مي كند. با اين توانايي ها و قابليت ها، تغيير مناسبات اجتماعي و بازانديشي در رفتار خود را آغاز مي كند و به تدريج به اين باور مي رسد كه جامعه و سازماني كه در آن زندگي و كار مي كند
مي تواند آينده بهتري داشته باشد. در چنين شرايطي جوانه هاي نوآوري سربرمي?آورند، تغييرات سازماني به تدريج به پيش مي روند، نيروهاي پيش برنده تغيير سازماندهي مي شوند و به توسعه ظرفيت هاي رشد و پشتيباني از برنامه هاي بهبود عملكرد مي پردازند و موانع تحول و نوآوري را به چالش مي كشند.
با افزايش آگاهي الگوي هاي ذهني نيز به آرامي تغيير مي كنند و اين تغيير مهم موجب تحول در نگرش و بينش افراد مي شود و نهايتاً به افزايش دانش و بصيرت نظري نسبت به جهان منجر مي?شود. در چنين شرايطي انسان ها بيشتر قادرمي شوند تا ياد بگيرند، با خود و ديگران گفت وگو كنند، به سخن و نظر ديگران گوش فرادهند و تأًثير تعامل با ديگران را در تحول نگرش و تغيير الگو?هاي ذهني خود دريابند. افزايش آگاهي ناشي از گفت و گو با خود و تعامل با ديگران و شنيدن نقطه نظرات متفاوت، رويكرد افراد را تغيير مي دهد و زاويه ديد آنها را ازمناسبات ماشيني، كمي و مادي در محيطي كه در آن فعاليت مي كنند و احتمالاً بر حيات سازمان هاي اجتماعي تأًثير مستقيم دارد، به خودآگاهي، پيش فرض هاي ذهني، احساس مشترك ازماهيت و هدف سازماني، فرايند عمل و تصورات نفوذناپذير خود از شرايطي كه در آن كار مي كنند، متو جه مي سازد، به تعبير ژاپني ها، به سازمان به مثابه موجود زنده مي نگرند نه ماشين. چنين تغيير نگرشي، گزاره هاي تازه اي براي تفسير موثرتر جهان به دست مي دهد.
بازبيني و بازانديشي
براي تبين و بازبيني نگرش ها، پيش فرض ها و باورهايي كه عميقاً بر رفتارانسان تاًثير مي گذارند و به نحو كلي ادراك آدمي از جهان را مي سازند، دو نوع مهارت لازم است، بازبيني و بازانديشي. بازبيني به انسان كمك مي كند تا به آرامي و دقت در فرايندهاي تفكرخود تأمل كند و دريابد كه الگوهاي ذهني چگونه شكل مي گيرند. بازانديشي به آدمي كمك مي كند تا در جريان گفت و گو و سهيم شدن در فرايند تبين پيش فرض هاي خود با ديگران، آگاهي خود را نسبت به كيفيت نگرش هاي خود افزايش دهد و تأثير آن را در عمل دريابد.
گزارش هاي تجربي، پژوهشي و ابتكارعمل هاي فردي و سازماني مديران، پژوهشگران، كارآموزان و استادان برجسته نوآوري و تغيير در سازمان كه درآثار پيترسنگه و همكارانش در مركز يادگيري سازماني دانشكده مديريت دانشگاه ام آي تي(از سال 1997 جامعه يادگيري سازماني)ارائه شده است نشان مي دهد كه هدف اصلي قاعده الگوهاي ذهني در سازمان يادگيرنده، شفاف سازي، تبين وگفت وگو پيرامون پيش فرض ها، نگرش ها، باورها و تصويرهاي ذهني است كه انسان ها براساس آنها جهان را فهم و تفسير مي كنند و با آن در تعامل هستند. به آفتاب افكندن الگوهاي ذهني به انسان ها كمك مي كند تا تأثيرپيش فرض هاي ذهني در رفتار و زندگي خود را به روشني مشاهده كنند، در جستجوي راهي براي بازبيني واصلاح آنها باشند والگوهاي ذهني تازه اي كه نويد جهان و زندگي بهتري را مي دهند خلق كنند.
انسان همواره درزندگي فردي، شغلي، آموزشي، اجتماعي، خانوادگي و... بر اساس تصورات خود دست به تفسير واقعيت هاي خارج از ذهن خود مي زند، اغلب آنها را يقيني مي پندارد و بر اساس آنها تصميم مي گيرد. بنابراين هرتغييري براي بهبود عملكردها و نتايج آن الزاماً بايد از طريق بهسازي پيش فرض هاي ذهني انسان شروع شود. آگاهي بيشتر نسبت به نحوه استدلال، روش تفكر و عمل(بازانديشي)، تبين دقيق وشفاف پيش?فرض هاي ذهني خود در تعامل با ديگران(بازبيني)، وبازنگري در فرايند تصوير سازي ذهني، تجزيه و تحليل سناريوها واستنتاج در ذهن(نردبان استنتاج)به بهسازي مناسبات انساني كمك مي كند و از اين طريق پيش فرض هاي ذهني را بازسازي مي كند. ولي به راستي آيا الگوي ذهني مؤثري براي ارائه به افراد سازمان جهت مواجه با انبوه چالش ها در گسترش يادگيري، گفت و گو و تغيير الگوهاي ذهني رايج وجود دارد؟
توسعه الگوهاي ذهني به شرايط محيطي، ساختار سازماني و معماري مناسبات انساني و اجتماعي  بستگي دارد. الگوي ذهني برتري براي نشاء در ذهن و انديشه ديگران وجود ندارد. هنر بزرگ رهبري سازمان ايجاد محيط سازنده وبرقراري مناسبات اثربخشي است كه از طريق آن افراد سازمان بتوانند، با آموختن از خود و ديگران، امكان بهسازي و توسعه مستمر الگوهاي ذهني را فراهم آورند.
توليد دانش حرفه اي
دانشي كه مي تواند به توسعه مهارت هاي بازبيني و بازانديشي كمك كند و ظرفيت و توانايي عمل اثربخش را توسعه دهد، علم عمل است. اين دانش توسط نظريه پردازان مشهوري چون كريس آرجريس و دونالد شون ارائه و توسعه يافته است. تبين دلايل و باورهاي نهفته درلايه هاي زيرين عمل انسان، گسترش يادگيري زاينده، ترويج گفت و گو با خود و ديگران، يادگيري در حين عمل، تفكر در حين عمل و برنامه ريزي به مثابه يادگيري هدف اين دانش است.
يادگيري و تفكر در حين عمل نيازمند تحول بنيادي درطرزتفكر انسان، بازسازي مداوم آموخته ها، بازانديشي مستمر رفتار، بهسازي تدريجي فرايندهاي عمل وحركت اساسي براي وارسي بي امان پيش فرض هاي ذهني و آزمون مداوم تجربه هاي فردي و اجتماعي است. چنين يادگيري در قلب وذهن انسان نفوذ مي كند، موجب آگاهي و تغيير رفتار مي شود، به انسان قابليت ارتباط موثربا جهان خارج از ذهن را مي دهد و از اين طريق چشم اندازهاي تازه اي را فراسوي او قرار مي دهد، قابليت هاي انسان را گسترش مي دهد و بر توانايي خلاقيت و نوآوري هاي او مي افزايد. دانش حرفه?اي براي توسعه مهارت هاي بازانديشي از طريق اين نوع يادگيري توليد و ترويج مي شود. يادگيري كه معمولاً برونداد آموزش هاي رسمي و مدرسه اي(مدرسه به عنوان سازمان آموزشي اغلب نتيجه گرا )نيست، بلكه در نتيجه فرايندعمل پيچيده مدارسي كه ياد مي گيرند(مدرسه به مثابه سازمان يادگيرنده اغلب فرايند گرا )پديدارمي شود.
نظريه پردازان علم عمل برمهارت هاي گفت وگو، پرسش گري، مباحثه، بازانديشي درعمل، خود آموزي،تفكرژرف انديش و انتقادي، تبين پيش فرض ها و باورها، تجزيه و تحليل نگرش ها، بازسازي الگوهاي ذهني، تفكر و يادگيري درحين عمل، خود ارزيابي و آزمون تجربه ها تأكيد مي كنند. دونالد شون حرفه اي بودن را در توانايي بازانديشي در عمل مي داند وبراين باوراست كه يادگيري در حين عمل نه تنها بر تفكر پيش ازعمل كه بعضاً بر تفكر در حين عمل نيز تأكيد مي كند. از نظر شون خود آموزي، خود نوسازي وخودانديشي از طريق يادگيري در حين عمل گسترش مي يابد و موجبات بهسازي مستمر نگرش ها و عمل انسان را فراهم مي سازد. آرجريس بر اين باور است كه انسان ها براساس بصيرت هاي نظري خود رفتار مي كنند، آنها آن گونه عمل مي كنند كه مي انديشند نه آن گونه كه سخن مي گويند. بنابراين هر نوآوري و تغيير اثربخشي ريشه درتحول الگوهاي ذهني دارد و البته نو شدن از انديشه ها آغاز مي شود.
رهيافت ها
نوآوري در زيرساخت ها - بازبيني الگوهاي ذهني و بازانديشي در عمل- به گسترش يادگيري سازماني كمك مي كند و احترام به ايده سازمان يادگيرنده را برمي انگيزد، زيرا عوامل پيش برنده تغيير در سازمان را توانمند مي سازد، به ترويج ايده هاي راهنماي تازه كمك مي كند، زبان و درك مشتركي براي گفت و گو به دست مي دهد، بازار انديشه را پررونق مي كند و گزاره هاي تازه اي براي درك بهتر جهان عرضه مي كند، اشتياق به آموختن و توانمند سازي فردي و گروهي را گسترش مي دهد، و راهبردها و ارزش هاي لازم براي دستيابي به آرمان مشترك را توسعه مي دهد.
به باور نگارنده، ترويج يادگيري سازماني نقطه عزيمتي براي نوسازي آموزشي است. كارگزاران آموزشي مي توانند بر اساس قواعد سازمان يادگيرنده پيش فرض هاي ذهني خود را بكاوند، مهارت هاي گفت و گو با خود و ديگران را ترويج كنند، از خود بياموزند(خود به عنوان آموزگار)، به بازانديشي مستمر در رفتار خود بپردازند و با آزمون مداوم تجربه ها، بهسازي الگوهاي ذهني و تبديل آنها به دانش حرفه اي و قابل دسترس براي همه، به نوآوري در آموزش و خلق مدارسي كه ياد مي?گيرند ياري رسانند.]]>
</TEXT>
</DOC>
<DOC>
<DOCID>HAM2-851020-070</DOCID>
<DOCNO>HAM2-851020-070</DOCNO>
<ORIGINALFILE>/1385/851020/news/_learning.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">علمی فرهنگی</CAT>
<CAT xml:lang="en">Science and Culture</CAT>
<TITLE>
<![CDATA[ميراث فرهنگي]]>
</TITLE>
<TEXT>
<![CDATA[مرمت باغ و عمارت اميرآباد بيرجند
ايرنا: مدير كل ميراث فرهنگي، صنايع دستي و گردشگري خراسان جنوبي گفت: باغ و عمارت اميرآباد بيرجند مرمت مي شود.
حسين عباس زاده گفت: اين باغ در روستاي اميرآباد، در شمال غرب شهر بيرجند در بخش مركزي واقع شده كه قدمت آن به دوره قاجاريه برمي گردد. اين باغ و عمارت با اعتبار???ميليون ريال از محل اعتبارات ملي سازمان ميراث فرهنگي، صنايع دستي و گردشگري مرمت و بهسازي مي شود. او افزود: اين اعتبارات براي مرمت ارگ، فضاهاي ورودي و اصطبل و بخشي از محوطه سازي باغ هزينه مي شود. وي گفت: سال گذشته با هزينه بيش از??ميليون ريال طرح جامع مرمت و احياي باغ اميرآباد تهيه شده و هم اكنون آماده اجرا مي باشد. اين بناي تاريخي شامل باغ و عمارت هاي اندروني و ارگ مي باشد. عباس زاده گفت: ورودي باغ در ضلع شرقي آن قرار دارد و خيابان هاي متعدد در جهات گوناگون باغ امتداد دارند. وي افزود: ارگ در ميانه باغ و در دو طبقه ساخته شده و محل پذيرايي و انجام مراسم ويژه مذهبي بوده است. وي گفت: اين بنا داراي پلان هشت ضلعي است و ورودي آن در ضلع شرقي قرار دارد.
پس از ورودي يك رشته پلكان مارپيچ به طبقه فوقاني راه دارد كه به يك حوضخانه در بخش مركزي بنا منتهي مي شود و اين طبقه داراي يك شاه نشين با پلان چليپايي است كه داراي درگاهها و پنجره هايي با طاق نيم دايره است. دو ايوان در بنا ديده مي شود كه در امتداد ضلع اتاق چليپايي قرار دارد. عباس زاده گفت: در بررسي هاي تاريخي، باستان شناسي و معماري، پنج دوره تغييرات ساختاري در عمارت و باغ اميرآباد مشخص شده كه از زمان ساخت آن يعني اولين دوره قاجار تادوره معاصر، همواره تغييرات، الحاقات و تخريباتي را در بر داشته است. باغ و عمارت اميرآباد به دليل ويژگي هاي بارز معماري با شماره????در فهرست آثار ملي كشور به ثبت رسيده است.
همايش جهانگردي در اروميه
اول اسفند برگزار مي شود
ايسنا: معاون گردشگري سازمان ميراث فرهنگي، صنايع دستي و گردشگري آذربايجان غربي از برگزاري اولين همايش جهانگردي استان با همكاري دانشگاه آزاد اروميه خبر داد.
حبيب متذكر ضمن اعلام اين مطلب هدف از برگزاري اين همايش را بررسي موانع و مشكلات موجود در امر گردشگري و بررسي پتانسيل هاي بالقوه موجود در استان در جهت توسعه صنعت گردشگري ذكر كرد. وي خاطرنشان كرد: بر اساس جلساتي كه در همين راستا برگزار شد مقرر گرديده اين همايش اول اسفند ماه سال جاري با حضور مسئولان كشوري، استاني و ساير صنوف مختلف در محل مجتمع گردشگري باري اروميه برگزار شود. معاون گردشگري سازمان ميراث فرهنگي، صنايع دستي و گردشگري آذربايجان غربي اضافه كرد: همچنين دانشگاه آزاد اسلامي واحد اروميه به عنوان دبيرخانه اين همايش انتخاب شده و مقرر شده است كه فعاليت خود را با همانگي سازمان ميراث فرهنگي، صنايع دستي و گردشگري آذربايجان غربي انجام دهد. وي مهلت ارسال مقالات به دبيرخانه همايش را تا 20 بهمن ماه سال جاري اعلام كرد.
بازخواني گل نوشته هاي هخامنشي
در قلعه تاريخي شوش
]]>
<IMAGE>/1385/851020/news/009582.jpg</IMAGE>
<![CDATA[
ايسنا: كارشناس خطوط گل نوشته هاي ايلامي هخامنشي درباره آثار درحال بررسي قلعه شوش گفت: از يك دوره تاريخي خاص، نوشته هايي روي دو پيكره پادشاهي زن و مرد در يك پرستشگاه خانوادگي سلطنتي پيدا شده كه بخش هايي از آن نوشته ها تاكنون در هيچ منبع و كتابي منتشر نشده اند.
دكتر عبدالمجيد ارفعي افزود: اكنون درحال بررسي بيشتر اين نوشته ها هستيم. وي با اشاره به بررسي چند قطعه ديگر از آجرنوشته هاي به دست آمده، افزود: اين آجرنوشته ها كه به خداوند منزلت نسبت داده شده، هنوز بررسي نشده اند. اين آجرنوشته ها در زمان حفاري فرانسوي ها در ساختمان قلعه شوش به كار رفته و حتي تعدادي از آن ها نيز براي خواندن و مطالعه كنار گذاشته شده اند. وي كه اكنون درحال بازخواني و دوباره شناسايي آجرنوشته هاي قلعه شوش است، اظهار داشت: براي هر قطعه جديدي كه بازخواني مي شود، حتي اگر دو حرف بيشتر نداشته باشد، شناسنامه جديدي صادر خواهد شد و بازخواني آجرنوشته هاي قلعه شوش دست كم سه سال ديگر ادامه دارد.
قلعه فرانسوي شوش تا پيش از انقلاب اسلامي به مدت 75 سال توسط باستان شناسان فرانسوي به سرپرستي گيرشمن كاوش شد و از سال 1311 يعني زماني كه طرح تقسيم بندي اموال به دست آمده از قلعه به تصويب رسيد، بسياري از اشياي گرانبهاي قلعه به خارج از ايران برده شدند.
قدمت اين قلعه و گل نوشته هاي موجود در آن از دوهزار سال پيش از ميلاد مسيح(ع)تا اواسط دوره هخامنشي است.]]>
</TEXT>
</DOC>
<DOC>
<DOCID>HAM2-851020-071</DOCID>
<DOCNO>HAM2-851020-071</DOCNO>
<ORIGINALFILE>/1385/851020/news/_shari.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[در جلسه ديروز تصويب شد
موافقت شوراي شهر با ادامه فعاليت بخش خصوصي در اتوبوسراني تهران]]>
</TITLE>
<TEXT>
<IMAGE>/1385/851020/news/009729.jpg</IMAGE>
<![CDATA[
گروه شهري- لايحه تاسيس و فعاليت شركت هاي اتوبوسراني و ميني بوسراني تعاوني و خصوصي شهر تهران در جلسه ديروز شوراي شهر مطرح و بخش هايي از آن به تصويب رسيد.
به گزارش همشهري، شوراي اسلامي شهر تهران در دويست و نودمين جلسه علني خود با تصويب ماده واحده اين لايحه به شهرداري اجازه داد تا بهره برداري برخي خطوط شركت واحد اتوبوسراني تهران و حومه و خطوط تحت پوشش سازمان نظارت را بر اساس دستورالعمل مربوطه و در راستاي تحقق اهداف برنامه توسعه اقتصادي و اجتماعي و پيروي از سياست دولت در زمينه واگذاري امور به بخش خصوصي و كاهش تصدي گري و به منظور افزايش كارايي، بهره وري و بهبود وضع اتوبوسراني و همچنين به استناد آيين نامه اجرايي بند الف تبصره 27 قانون بودجه سال 79 و 80 كل كشور به بخش خصوصي برخوردار از مجوزهاي قانوني با لحاظ كردن نقش نظارتي و هدايتي خود  ، واگذار كند.
حاشيه جلسه ديروز شوراي شهر
در جلسه ديروز هنگام مطرح شدن لايحه خصوصي سازي اتوبوسراني و بررسي تبصره يك آن، اعضاي شورا شهر تاكيد داشتند كه تبصره به گونه اي نگاشته و تصويب شود كه از آن بوي تعديل نيرو احساس نشود.رسول خادم در باره نگارش اين تبصره گفت: در اينجا بحث كاهش يا تعديل نيرو اصلاً مناسب نيست.
نسرين سلطانخواه نيز گفت: تبصره يك نبايد معناي تعديل نيرو داشته باشد.
بقيه از صفحه اول
به موجب تبصره يك اين مصوبه، شهرداري(شركت واحد)موظف است در ازاء واگذاري خطوط به بخش خصوصي مطابق دستور العمل از جابجايي يا كاهش پرسنل برخوردار گردد.
رئيس شوراي شهر با بيان اينكه خصوصي سازي از سال ها پيش در رابطه با شركت واحد مطرح بوده است خاطرنشان كرد: علت طرح اين موضوع، حل مشكلات شركت واحد و بهبود خدمات ر ساني به مردم است.
مهدي چمران با اشاره به بودجه شركت و احد و مقايسه آن با بودجه عمراني شهرداري گفت: بودجه شركت واحد در سال84 حدود 200 ميليارد تومان يعني برابر كل بودجه عمراني و در سال 85 نيز نصف بودجه عمراني بوده است و شركت واحد هزينه قابل توجهي را براي شهرداري به همراه دارد.وي تصريح كرد: با وجود اين بودجه باز هم شركت واحد دچار مشكل است، چرا كه با بليت 20 توماني امكان تامين بودجه وجود نداردوي افزود: پولي كه بابت فروش بليت اتوبوس دريافت مي شود قابل توجه نبوده و با احتساب 5 ميليارد تومان هزينه چاپ آن اصلا براي شهرداري مقرون به صرفه نيست.
حسن زياري، رئيس كميسيون فني و عمراني شوراي شهر نيز گفت: در دنيا، بخش حمل و نقل عمومي هميشه نيازمند كمك است.وي افزود: نبايد انتظار داشت كه با واگذاري اتوبوسراني به بخش خصوصي همه مشكلات حل شود.
وي درباره عمر اتوبوس ژهاي بخش خصوصي گفت: دولت پيش ژبيني كرده كه عمر اين اتوبوس ژها 5 سال است و بعد از 5 سال با شرايط و قيمت ژهاي جديد اتوبوس ژهاي نو وارد ناوگان شود.
نادر شريعتمداري، رئيس كميسيون برنامه و بودجه شوراي شهر نيز گفت: نگاه ما به بخش خصوصي درست نيست؛ چرا كه وقتي ما مشكل مالي ژداريم به سراغ بخش خصوصي مي ژرويم و مفهوم بخش خصوصي يعني پول، در حالي كه موضوع پول بخش كوچكي از ماجرا و بخش مهم در اين رابطه بحث مديريت بهينه بخش خصوصي است.
وي ابراز اميدواري كرد، شركت واحد نيز مانند برخي شركت هاي زيانده دولتي وقتي به بخش خصوصي واگذار شود، با اعمال مديريت بهينه، راندمان بالايي پيدا كند.
مهنوش معتمدي آذر عضو كميسيون فرهنگي اجتماعي شورا نيز گفت: از ابتداي مطرح شدن اتوبوس هاي خصوصي و ريالي قرار بود تعداد اتوبوس هاي بليتي كم نشود ولي متاسفانه اين اتفاق نيفتاد و نارضايتي هاي زيادي از اين بابت گزارش مي شود؛ ضمن اينكه بخش قابل توجهي از مردم توان استفاده از اتوبوس هاي ريالي را ندارند.گفتني است، بررسي و تصويب بخشي هاي ديگر اين لايحه به دليل مطرح شدن دو طرح دوفوريتي به هفته آينده موكول شد.
تفكيك باغات مشكل ملي
با مطرح شدن طرح دو فوريتي  اصلاحيه تكميلي مصوبه ضوابط اجرايي مربوط به چگونگي اجراي ماده يكم قانون حفظ و گسترش فضاي سبز در شهرها و نيز دو فوريت طرح اصلاحيه تكميلي دستورالعمل موضوع ماده سيزدهم مصوبه اصلاحيه ضوابط اجرايي ماده يك قانون حفظ و گسترش فضاي سبز در شهرها، تبديل به يك فوريت شد تا در خصوص آن بحث ژ هاي بيشتري صورت گيرد.
واعظي آشتياني - خزانه ژدار شوراي شهر گفت: برخي از مشكلات موجود در بحث باغات، مربوط به قانون ارث است و حل اين مشكلات نيازمند اصلاح قانون ارث است.وي هنگام مطرح شدن دو فوريت طرح اصلاحيه تكميلي دستور العمل موضوع ماده سيزدهم مصوبه اصلاحيه ضوابط اجراي ماده يك قانون حفظ و گسترش فضاي سبز در شهرها با اشاره به نگراني قوه قضائيه در مورد تفكيك برخي از باغات اراضي به دليل قانون ارث، گفت: بعد از فوت پدر يا مالك اصلي باغ، زمين و باغ بين ورثه تفكيك مي ژشود كه در اين هنگام عده ژاي سودجو، اقدام به خريد اراضي تفكيكي كرده و در نتيجه وضعيت ملك به هم مي ژخورد. آشتياني، از اين معضل به عنوان مشكلي ملي ياد كرد و گفت: براي حل اين مشكل بايد از طريق شوراي عالي استان ژها و در سطح ملي براي اين منظور قانوني تصويب شود تا اين مشكل در سطح ملي حل شود.
چمران رئيس شوراي عالي استان ها نيز گفت: اين سازمان اعلام كرده تا زماني كه ضابطه ژاي در اين خصوص وجود ندارد، نمي ژتواند كاري در اين خصوص انجام دهد.
چمران افزود: براي حل اين مشكل مي ژتوانيم از سوي شوراي عالي استان ژها مصوبه ژاي پيشنهادي را به دولت ارائه دهيم تا اين موضوع در دستور كار قرار گيرد.
ساخت مجتمع مقابل ساختمان پيرنيا با مجوز سازمان ميراث فرهنگي
در جلسه ديروز، معاون حقوقي و پارلماني شهرداري در پاسخ به تذكر هفته پيش شريعتمداري رئيس كميسيون برنامه و بودجه شوراي شهر درباره احداث مجتمع تجاري مقابل ساختمان قديمي پيرنيا( مشيرالدوله)در خيابان منوچهري گفت: ملك مذكور مجوزهاي قانوني لازم را در دومرحله و به شرط محدوديت ارتفاع حداكثر 12 متر از سازمان ميراث فرهنگي دريافت و بر اين اساس نيز شهرداري تهران پروانه ساخت را صادر كرده است. محمد تقوي در عين حال افزود:  تقاضاي اهالي محل اين است كه ملك روبه ژروي خانه پيرنيا توسط سازمان ژهاي مربوط خريداري و به فضاي سبز تبديل شود تا ديد اين ساختمان تاريخي دچار مشكل نشود. تقوي همچنين آمادگي شهرداري را براي كمك به سازمان ميراث فرهنگي جهت تملك ملك مذكور و تبديل آن به فضاي سبز اعلام كرد.
در عين حال شريعتمداري، رئيس كميسيون برنامه و بودجه شوراي شهر با اشاره به تذكر هفته پيش خود ضمن تشكر از پيگيري شهرداري گفت: ضوابط ميراث فرهنگي در خصوص نحوه احداث بنا در مجاورت مكان ژهاي فرهنگي و تاريخي كلي است و گاهي سبب ايجاد محدوديت ژهاي بي ژجا شده و گاهي نيز كنترل اوضاع از دستشان خارج مي ژشود.
كميته انضباطي ناظر
بر عملكرد اتوبوس هاي خصوصي
يكي از مواردي كه درباره فعاليت اتوبوس هاي خصوصي مورد انتقاد قرار گرفته سوارشدن مختلط زن و مرد است. قبل از اين با مطرح شدن انتقادات مشابه، مديرعامل شركت واحد اتوبوسراني تهران و مديرعامل يكي از شركت هاي خصوصي اتوبوسراني از برخورد با رانندگاني كه موارد انضباطي را رعايت نمي كنند، خبر داده بودند. مديرعامل شركت واحد اتوبوسراني تهران و حومه، رعايت نكردن حريم صندلي هاي زنانه و مردانه، سيگاري بودن راننده، توقف در ايستگاه هاي غيرمجاز و... را ازجمله موارد تخلف درج شده در آيين نامه انضباطي ناوگان اتوبوس هاي خصوصي عنوان كرد. محمد احمدي بافنده از جريمه و توقف تعدادي از اتوبوس هاي بخش خصوصي تهران خبر داد و افزود: براي اتوبوس هاي خصوصي هفته اي يك بار كميته انضباطي تشكيل مي شود.
احمد عبدالملكي مديرعامل شركت تعاوني اتوبوسراني نداي به آوران نيز با اشاره به اخراج دو راننده متخلف، رعايت نكردن طرح تفكيك زن و مرد و استفاده از موسيقي هاي غيرمجاز را ازجمله دلايل اين اخراج ها عنوان كرد.]]>
</TEXT>
</DOC>
<DOC>
<DOCID>HAM2-851020-072</DOCID>
<DOCNO>HAM2-851020-072</DOCNO>
<ORIGINALFILE>/1385/851020/news/_shari.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[اجراي طرح جهادي هواي پاك در تهران]]>
</TITLE>
<TEXT>
<![CDATA[سما: با تشكيل ستاد هواي پاك براي نخستين بار در شهرداري تهران، ويژه برنامه هاي هفته هواي پاك اعلام شد.
محمد هادي حيدر زاده مشاور شهردار در امور محيط زيست با اعلام اين خبر گفت: با توجه به دغدغه مديريت شهري در زمينه آلودگي هوا، امسال براي نخستين بار ستاد هواي پاك شهرداري تهران تشكيل شد و شعار با گسترش حمل و نقل عمومي، دماوند را دوباره خواهيم ديد را به عنوان محور فعاليت هاي خود قرار داد. وي با اشاره به اينكه 80 درصد آلودگي هواي تهران ناشي از تردد وسايل نقليه شخصي است افزود: با توجه به اينكه تعداد تقاضاي سفر روزانه در تهران زياد است، بهترين روش كاهش آلودگي هواي تهران، مديريت تقاضاي سفر از طريق گسترش وسايل حمل و نقل عمومي مانند مترو، تاكسي و اتوبوس است.
حيدرزاده درمورد برنامه هاي هفته هواي پاك در تهران گفت: در حال حاضر ادبيات شهرداري تهران ادبيات علمي و جهادي است و با توجه به اينكه حل بحران آلودگي هواي تهران نياز به حركتي جهادي دارد، اقدام نمادين طرح جهادي هواي پاك در زمينه دست يابي به هوايي سالم، در هفته هواي پاك در تهران انجام مي شود.  وي با اشاره به اقدامات صورت گرفته در زمينه گسترش ناوگان حمل و نقل عمومي  اظهار كرد: تا كنون سقف 486 دستگاه اتوبوس فرسوده زده شده است و در مجموع تا پايان سال جاري 800 دستگاه اتوبوس كه براي محيط زيست مشكل زا هستند، از ناوگان حمل و نقل عمومي خارج و اتوبوس هاي گاز سوز كه داراي استاندارد محيط زيست يورو 2 هستند، جايگزين آنها مي شود. حيدرزاده افزود: با همكاري سازمان تاكسيراني 1000 تاكسي سمند و گاز سوز جايگزين بخشي از تاكسي هاي فرسوده مي شود. وي در ادامه گفت: طرح مطالعاتي در زمينه حذف كربن سياه از سوخت اتوبوس ها و آزبست از لنت ترمز اتوبوس ها در مراحل پاياني است كه در اين هفته به پايان رسيده و به زودي اجرا مي شود. همچنين از اين پس با اتوبوس هايي كه بيش از 5 دقيقه در پايانه ها روشن مي مانند، برخورد مي شود.]]>
</TEXT>
</DOC>
<DOC>
<DOCID>HAM2-851020-073</DOCID>
<DOCNO>HAM2-851020-073</DOCNO>
<ORIGINALFILE>/1385/851020/news/_shari.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[200 وب سايت در اختيار مدارس تهران قرار مي گيرد]]>
</TITLE>
<TEXT>
<![CDATA[سما: همزمان با فرا رسيدن دهه فجر 200، وب سايت توسط موسسه نشر شهر در اختيار مدارس تهران قرار مي گيرد.
سيدامير مسعود شهرام نيا - مدير عامل موسسه نشر شهر- با اعلام اين خبر گفت: حدود 8 هزار مدرسه در چهارمين نمايشگاه ياد يار مهربان شركت كرده بودند كه طي قرعه كشي از ميان آنها 200 مدرسه براي استفاده از وب سايت انتخاب شدند.
وي با اشاره به مزاياي وب سايت ها افزود: اين
وب سايت ها كه براي اولين بار به صورت رايگان در اختيار مدارس قرار مي گيرد، داراي 150 مگابايت فضاي اينترنتي است كه طراحي نرم افزار و مديريت آن بر عهده شهرداري تهران است و تا آغاز دهه فجر به صورت قطعي راه اندازي خواهد شد.]]>
</TEXT>
</DOC>
<DOC>
<DOCID>HAM2-851020-074</DOCID>
<DOCNO>HAM2-851020-074</DOCNO>
<ORIGINALFILE>/1385/851020/news/_shari.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[راه اندازي خطوط اتوبوس برقي ميدان شوش تا راه آهن]]>
</TITLE>
<TEXT>
<![CDATA[سما: مديرعامل شركت اتوبوسراني تهران و حومه از اتصال جنوب تهران(ميدان راه آهن)به جنوب شرق و شرق پايتخت با راه اندازي خطوط اتوبوس هاي برقي از ميدان شوش تا ميدان راه آهن خبرداد و گفت: هم اكنون تجهيزات مورد نياز در اين زمينه نصب شده و منتظر تحويل 50 دستگاه اتوبوس برقي از تبصره 13 براي راه اندازي اين خط هستيم.
محمد احمدي بافنده - مديرعامل شركت اتوبوسراني تهران و حومه با بيان اين كه در حال حاضر مسير دپوي شرق(تهرانپارس)تا ميدان امام حسين و از آنجا به سمت ميدان خراسان و جنوب خيابان هفده شهريور تحت پوشش خطوط اتوبوس برقي است، افزود: يكي از اولويت هاي مهم ما توسعه خطوط اتوبوس برقي از طريق راه اندازي خطوط اين اتوبوس ها از ميدان شوش به سمت ميدان راه آهن است.
وي با بيان اين كه در صورت راه اندازي خطوط اتوبوس برقي از ميدان شوش تا ميدان راه آهن، جنوب تهران به جنوب شرق و شرق پايتخت متصل خواهد شد، تصريح كرد: اگر ميدان راه آهن را به عنوان يكي از نقاط جنوبي تهران در نظر بگيريم با راه اندازي خطوط اتوبوس برقي ميدان شوش تا راه آهن، جنوب تهران از طريق اتوبوس برقي به ميدان خراسان وصل شده و از آنجا با عبور به سمت ميدان امام حسين در جنوب شرق به سمت پايانه اتوبوسراني شرق ادامه مسير مي دهد.]]>
</TEXT>
</DOC>
<DOC>
<DOCID>HAM2-851020-075</DOCID>
<DOCNO>HAM2-851020-075</DOCNO>
<ORIGINALFILE>/1385/851020/news/_shari.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[ساخت گورستان شرق تهران تا اواخر امسال آغاز مي شود]]>
</TITLE>
<TEXT>
<![CDATA[فارس: معاون خدمات شهري شهرداري تهران از ساخت گورستاني در شرق تهران تا 2 ماه آينده خبر داد.
مسعود كرباسيان افزود: با توجه به كمبود جا براي دفن اموات، شهرداري تهران دو گورستان در شرق و غرب تهران احداث مي كند.وي با اشاره به اين كه در حال حاضر فقط ساخت گورستان شرق در منطقه تلو، به وسعت 400 هكتار از اواخر سال آغاز خواهد شد، گفت: با احداث اين گورستان بسياري از مشكلات شهروندان تهراني برطرف خواهد شد.]]>
</TEXT>
</DOC>
<DOC>
<DOCID>HAM2-851020-076</DOCID>
<DOCNO>HAM2-851020-076</DOCNO>
<ORIGINALFILE>/1385/851020/news/_siasi.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[از جمعه آغاز مي شود
سفر احمدي نژاد به ونزوئلا، نيكاراگوئه و اكوادور
رئيس جمهوري در اين سفر با هوگو چاوز اوو مورالس،رافائل كوره آ و دانيل اورتگا ديدار خواهد كرد]]>
</TITLE>
<TEXT>
<IMAGE>/1385/851020/news/009675.jpg</IMAGE>
<![CDATA[
گروه سياسي - رييس جمهوري جمعه شب براي انجام سفري دوره اي و ديدار از كشورهاي ونزوئلا، نيكاراگوئه و اكوادور، تهران را به مقصد كاراكاس ترك مي كند.
به گزارش پايگاه اطلاع رساني رياست جمهوري،  محمود احمدي نژاد صبح شنبه 23 دي ماه پس از ورود به فرودگاه كاراكاس، مورد استقبال رسمي هوگوچاوز، رييس جمهوري ونزوئلا قرار مي گيرد و پس از ديدار و گفت وگو با وي، مذاكرات مشترك هيات هاي عالي رتبه  دو كشور انجام مي شود. وي صبح يكشنبه به وقت محلي، پس از مراسم بدرقه  رسمي، فرودگاه كاراكاس را براي ديداري يك روزه از نيكاراگوئه به مقصد ماناگوآ ترك مي كند.
در اين سفر كوتاه مدت كه همزمان با آغاز دوره  رياست جمهوري دانيل اورتگا انجام مي شود، علاوه بر انجام مراسم استقبال و بدرقه رسمي، مذاكرات خصوصي روساي جمهوري دو كشور و مذاكرات مشترك هيات هاي عالي رتبه  ايران و نيكاراگوئه انجام مي شود.
رييس جمهوري عصر يكشنبه به وقت محلي ماناگوآ را براي شركت در مراسم تحليف رافائل كوره آ رييس جمهوري جديد اكوادور به مقصد كيتو پايتخت اين كشور ترك مي كند.
احمدي نژاد علاوه بر ديدار و گفت وگو با رييس جمهوري اكوادور در حاشيه  اين سفر با برخي از روساي جمهوري كشورهاي ديگر از جمله اوو مورالس رييس جمهوري بوليوي نيز ديدار و گفت وگو مي كند. رئيس جمهوري سه شنبه شب آينده به تهران باز مي گردد. احمدي نژاد شهريورماه به ونزوئلا سفر كرده بود.]]>
</TEXT>
</DOC>
<DOC>
<DOCID>HAM2-851020-077</DOCID>
<DOCNO>HAM2-851020-077</DOCNO>
<ORIGINALFILE>/1385/851020/news/_siasi.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[دبير شوراي عالي امنيت ملي:
پروتكل الحاقي،ديگر مبناي همكاري ايران با آژانس نيست]]>
</TITLE>
<TEXT>
<IMAGE>/1385/851020/news/009672.jpg</IMAGE>
<![CDATA[
گروه سياسي- دبير شوراي عالي امنيت ملي درباره تجديدنظر در همكاري با آژانس بين المللي انرژي اتمي گفت: سطح همكاري هاي ايران با آژانس ديگر بر اساس پروتكل الحاقي نيست.
به گزارش فارس، علي لاريجاني روز گذشته پس از ديدار با مشاهد حسين رئيس كميسيون سياست خارجي مجلس پاكستان در پاسخ به سؤالات خبرنگاران اظهار داشت: ما اصراري به خروج از ان.پي.تي نداريم اما گفته بوديم اگر با پرونده ايران برخورد غيرمعقول و غيرمنطقي شود، ما اجراي پروتكل را معلق مي كنيم، بنابراين سطح همكاري ها ديگر
براساس پروتكل الحاقي نيست.
دبير شوراي عالي امنيت ملي همچنين مذاكرات خود با مقامات چيني را مثبت و سازنده خواند.
لاريجاني در خصوص نتايج سفر خود به چين نيز با بيان اين كه مذاكرات سازنده اي با مقامات چيني داشته است، گفت: در زمينه هاي همكاري هاي دوجانبه، مسائل منطقه اي و مسئله هسته اي بحث هاي بسيار جدي و خوبي داشتيم كه اميدواريم در آينده پيگيري شود.
وي با اشاره به اين كه همكاري هاي ايران و چين ريشه اي طولاني دارد، خاطرنشان كرد: در اين سفر در زمينه همكاري هاي دوجانبه بحث هاي طولاني انجام گرفت.
به گزارش ايسنا، وي به ديدار و گفت وگو با مشاهد حسين، رئيس كميته  سياست خارجي مجلس سناي پاكستان اشاره كرد و اظهار داشت: سفر رئيس كميته سياست خارجي مجلس سناي پاكستان به ايران بسيار مهم بود. ايران و پاكستان همكاري ها و رايزني هاي متعددي را در سطح مختلف دارند.
دبير شوراي عالي امنيت ملي ادامه داد: در اين ديدار درباره مسئله هسته اي صحبت كرديم كه دو طرف نقطه نظرات مشتركي در خصوص چگونگي حل مسئله هسته اي ايران در روال معمولش داشتند.
بقيه از صفحه اول
لاريجاني در پاسخ به سؤالي ديگر مبني بر اين كه كميته تجديدنظر در همكاري ها با آژانس آيا به نتيجه اي رسيده  است گفت: اين كميته مشغول به كار است و به هر نتيجه اي كه برسد اعلام خواهيم كرد.
مشاهد حسين سيد رييس كميته سياست خارجي مجلس سناي پاكستان نيز در خصوص مذاكراتش با لاريجاني گفت: ما مذاكرات خوبي در تهران با علي لاريجاني داشتيم. وي با بيان اين كه لاريجاني صادقانه، صريح و مثبت نظرات ايران را در مورد مساله هسته اي بيان كرد اظهار داشت: ديدگاه هاي ايشان موجب شد درك بهتري از فعاليت هاي صلح آميز هسته اي ايران داشته باشيم. حسين سيد درباره موضع دولت پاكستان در خصوص پرونده هسته اي ايران خاطرنشان كرد: موضع پاكستان اين است كه ايران حق دارد از حق خود در استفاده از انرژي صلح آميز هسته اي استفاده كند و نبايد مساله هسته اي ايران از طريق اعمال تحريم و يا استفاده از زور و تهديد حل گردد.
رييس كميته سياست خارجي مجلس سناي پاكستان تاكيد كرد: نبايد معيارهاي دوگانه عليه ايران به كار گرفته شود. حسين سيد در پاسخ به سؤالي مبني بر اين كه پاكستان عضو ان.پي.تي نيست و چگونه مي تواند نسبت به رفتارهاي دوگانه عليه كشورهاي عضو اين معاهده اظهار نظر كند گفت: مساله ايران و پاكستان متفاوت است. پاكستان هيچ وقت معاهده ان.پي.تي را نپذيرفت؛ لذا فشارهاي بيروني را هم نمي پذيرد، اما ايران عضو ان.پي.تي است و به اين معاهده تعهد دارد. وي خاطرنشان كرد: ما اعلام كرده ايم كه منطقه در پنج سال گذشته جنگ هايي را در عراق و لبنان داشته است و جنگ ديگري را نمي تواند داشته باشد. منطقه تحمل رويداد ديگري در اين سطح را ندارد. رييس كميته سياست خارجي مجلس سناي پاكستان از برگزاري كنفرانسي درباره امنيت منطقه در آينده كه قرار است در پاكستان برگزار شود خبر داد و ابراز اميدواري كرد كه علي لاريجاني هم در اين كنفرانس شركت كرده و سخنراني كند.]]>
</TEXT>
</DOC>
<DOC>
<DOCID>HAM2-851020-078</DOCID>
<DOCNO>HAM2-851020-078</DOCNO>
<ORIGINALFILE>/1385/851020/news/_siasi.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[اخبار كوتاه]]>
</TITLE>
<TEXT>
<![CDATA[حوزه علميه: آيت الله العظمي نوري همداني اظهار داشت: دشمنان سعي دارند با پاشيدن بذر تفرقه و نفاق از پيشرفت مسلمانان در عرصه هاي مختلف جلوگيري كنند. اين مرجع تقليد، در ديدار مربيان عقيدتي سپاه با اشاره به فرمايشات مقام معظم رهبري در جمع مردم قم، بر لزوم وحدت و يكدلي بين مسلمانان تاكيد كرد و گفت: مسلمانان جهان بايد با هوشياري در برابر دسيسه هاي دشمنان، هراسي به دل راه نداده و در برابر توطئه هاي آنان مقاوم بايستند. وي به پيشرفت مسلمانان در جهان در عرصه هاي مختلف اشاره كرد و گفت: دشمنان سعي دارند با پاشيدن بذر تفرقه و نفاق بين مسلمانان جهان از پيشرفت مسلمانان به خصوص در عرصه هاي علمي جلوگيري كنند.
سپاه پاسداران: مراسم يادبود شهداي عرفه صبح ديروز به همت نيروي دريايي سپاه در مدرسه عالي شهيد مطهري برگزار شد. در اين مراسم كه سردار سرلشگر رحيم صفوي فرمانده كل سپاه، محسن رضايي دبير مجمع تشخيص مصلحت نظام و تعدادي از فرماندهان سپاه حضور داشتند، علي شيرازي مسئول نمايندگي ولي فقيه در نيروي دريايي سپاه با اشاره به اين كه اين مراسم براي گراميداشت شهداي عرفه، اربعين شهداي سقوط آنتونف و نيز شهداي قيام خونين 19دي ماه سال 56 در قم برگزار شده، از شهيد كاظمي به عنوان يكي از فرماندهان بزرگ دوران جنگ و از بازماندگان شهداي دفاع مقدس ياد كرد كه هميشه آرزوي شهادت داشت. همچنين فرمانده كل سپاه و فرمانده نيروي هوايي سپاه در پايان اين مراسم ضمن گفتگو با خانواده هاي شهداي عرفه از روند رسيدگي به مشكلات آنها مطلع شدند.
حوزه علميه: رئيس مجمع تشخيص مصلحت نظام و رئيس مجلس شوراي اسلامي امروز و فردا به قم سفر خواهند كرد. آيت  الله هاشمي رفسنجاني جهت شركت در گردهمايي بزرگ مبلغين حوزه، چهارشنبه بعد  از  ظهر وارد قم شده و طي دو روز اقامت در قم ديدارها و سخنراني هاي مختلفي خواهند داشت. دكتر حداد عادل نيز روز پنج  شنبه در قم در جمع مبلغين حوزه علميه قم سخنراني خواهد داشت.
رياست جمهوري: بازرس ويژه رئيس جمهوري گفت: در حال حاضر خيلي از كساني هستند كه صدها ميليارد تومان از شبكه بانكي وام گرفته اند، و آن را بازپرداخت نكرده اند، با پررويي تمام در خيابانها قدم مي زنند. به گزارش فارس، داوود احمدي نژاد صبح ديروز در چهارمين گردهمايي اعضاي هيأت هاي رسيدگي به تخلفات اداري، افزود: از رئيس جمهوري گرفته تا هيأت هاي رسيدگي به تخلفات همه مصمم به مقابله با كساني هستند كه قصد تعرض به اموال بيت المال را دارند. وي گفت: مسئوليت در نظام اسلامي دائمي نيست و هر آمدني يك رفتن دارد، كساني كه فكر مي كنند هميشه در يك مقام مي مانند، نقطه فساد در آنها ايجاد مي شود.]]>
</TEXT>
</DOC>
<DOC>
<DOCID>HAM2-851020-079</DOCID>
<DOCNO>HAM2-851020-079</DOCNO>
<ORIGINALFILE>/1385/851020/news/_siasi.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[كوتاه از خانه ملت]]>
</TITLE>
<TEXT>
<![CDATA[گزارش تحقيق و تفحص قوه قضائيه
نايب رئيس هيات تحقيق و تفحص از قوه قضاييه گفت: بخش مهمي از گزارش تحقيق و تفحص از قوه قضاييه آماده شده و پس از بازبيني احتمالا تا دو هفته ديگر به كميسيون حقوقي و قضايي ارايه خواهد شد. محمد دهقان به ايسنا گفت: فقط گزارش يك كميته به هيات ارايه نشده كه قرار شده اين گزارش نيز ارايه شود و پس از بازبيني به كميسيون ارجاع شود.
درخواست سئوال از رييس جمهوري
عضو هيات رييسه مجلس شوراي اسلامي گفت كه تاكنون درخواست سئوالي از محمود احمدي نژاد به هيات رئيسه مجلس ارايه نشده است. حميدرضا حاجي بابايي در اين باره به ايرنا گفت: براساس قانون اساسي اگر يك چهارم از نمايندگان مجلس(بيش از?? نفر)از رييس جمهوري سئوال داشته باشند درخواست سئوال آنان به رييس جمهوري اعلام مي شود.
تغيير ساعت كار مدارس
محمدنبي رودكي، نايب رئيس كميسيون امنيت ملي و سياست خارجي مجلس گفت: در نامه اي خواستار ارائه نظر كارشناسي دولت براي تغيير ساعت شروع به كار مدارس شده ايم و منتظر پيشنهادات وزارت آموزش و پرورش در اين زمينه هستيم و به همين دليل تا اعلام نظر دولت به مجلس طرح يك فوريتي تغيير ساعت كار مدارس مسكوت مي ماند.
دستگيري يك جاسوس
رئيس مركز پژوهش هاي مجلس از دستگيري يك جاسوس در اين مركز خبر داد. احمد توكلي با بيان اين كه با همكاري حراست مجلس و وزارت اطلاعات يك جاسوس در مركز پژوهشهاي مجلس دستگير شده است، گفت: اين فرد از سال 80 وارد مجلس شد و گزينش مجلس نيز نسبت به وي مثبت بود كه در اين مدت اطلاعات را جمع آوري و به منافقين منتقل مي كرد.]]>
</TEXT>
</DOC>
<DOC>
<DOCID>HAM2-851020-080</DOCID>
<DOCNO>HAM2-851020-080</DOCNO>
<ORIGINALFILE>/1385/851020/news/_siasi.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[ملت هاي مسلمان براي وحدت بيشتر تلاش كنند]]>
</TITLE>
<TEXT>
<![CDATA[گروه سياسي - دادستان كل كشور تصريح كرد: شرايط كنوني جهان اسلام ايجاب مي كند ملت هاي مسلمان تلاش و مجاهدت بيشتري براي وحدت و انسجام داشته باشند.
به گزارش ايسنا، حجت الاسلام قربانعلي دري نجف آبادي با اشاره به برخي نمونه هاي تفرقه افكني استكبار در منطقه،راه اندازي جنگ هاي فرقه اي و رواني و دامن زدن به سوءتفاهمات و ايجاد تعارضات ساختگي مجعول را از جمله استراتژي هاي مستمر و مسبوق به سابقه دشمنان اسلام دانست و گفت: اين شرايط هوشياري و بيداري جهان اسلام را مي طلبد چرا كه عزت جهان اسلام داير مدار وحدت و وفاق است و اين مهم به عنوان يك فريضه ديني بايد توسط نخبگان و علما و گروه هاي مرجع اسلامي پيگيري شود.]]>
</TEXT>
</DOC>
<DOC>
<DOCID>HAM2-851020-081</DOCID>
<DOCNO>HAM2-851020-081</DOCNO>
<ORIGINALFILE>/1385/851020/news/_siasi.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[به دنبال شكست در اهداف تصويب قطعنامه 1737
غرب فشارعليه ايران را تشديد مي كند
قطعنامه بر ايران مؤثر نيست]]>
</TITLE>
<TEXT>
<![CDATA[نشريه اقتصادي ميس اعلام كرد، قطعنامه مصوب شوراي امنيت عليه ايران در 23 دسامبر 2006 كه تحريم هاي خفيفي در آن لحاظ شده است آثار منفي محدودي بر اين كشور خواهد داشت.
بر اساس اين گزارش با توجه به مفاد قطعنامه مصوب 23 دسامبر كارشناسان سياسي و اقتصادي معتقدند اين قطعنامه آثار منفي چنداني بر ايران نخواهد داشت.
گروه سياسي به دنبال تصويب قطعنامه تحريم ها عليه ايران كه تقريبا تمامي فعاليت هاي هسته  اي ايران را غيرقانوني خوانده است كشورهاي اروپايي و آمريكا درصدد برآمده اند بر فشارهاي خود به ايران بيفزايند. روزنامه فايننشيال تايمز در گزارشي نوشت: برخي ديپلمات هاي اتحاديه اروپا جدا از تحريم هايي كه سازمان ملل به ايران اعمال كرده است آمادگي خود براي اعمال تحريم هاي دوجانبه بيشتر را نشان داده اند.
يكي از نمايندگان اتحاديه ي اروپا با اشاره به قطعنامه 1737 تحريم ها عليه ايران گفت: ما مي دانيم كه آنها در طي 60 روزي كه برايشان مقرر شده است به تعهدات خود در برابر سازمان ملل عمل نخواهند كرد. پس از پايان اين موعد مقرر مساله اصلي اين خواهد بود كه اتحاديه اروپا و ساير كشورها غير از آنچه سازمان ملل خواستار آن شده است چه اقدام ديگري مي توانند انجام دهند.
يگانه راه حل بحران
در حالي كه رسانه هاي غربي از كوشش آمريكا و برخي كشورهاي اروپايي براي تشديد فشارها به ايران خبر مي دهند، تعدادي از مقامات عربي و آسيايي تاكيد كرده اند كه گفت و گو يگانه راه حل بحران هسته اي است. دبيركل شوراي همكاري خليج فارس، بر اهميت گفت وگو ميان كشورهاي عضو اين شورا و جمهوري اسلامي ايران براي تحكيم امنيت و ثبات در منطقه تاكيد كرد.
عبدالرحمن العطيه روز سه شنبه در گفت وگو با روزنامه كويتي القبس افزود: سران كشورهاي عضو شوراي همكاري، در اجلاس اخير خود در رياض، بر لزوم ادامه گفت وگو ميان اين شورا و جمهوري اسلامي ايران پافشاري كردند. وي همچنين، ادامه مذاكرات ميان جامعه بين المللي و تهران در خصوص برنامه هسته اي جمهوري اسلامي ايران را خواستار شد. علاوه بر او وزيرخارجه امارات هم مواضع مشابهي اتخاذ كردد.
روسيه و پايان نگراني ها
نماينده روسيه در سازمان ملل از ايران خواست تا در قبال قطعنامه ي 1737 شوراي امنيت موضع گيري مثبتي اتخاذ كند.
ويتالي چوركين، نماينده ي دايم روسيه در سازمان ملل در گفتگو با تلويزيون روسيه اعلام كرد: روسيه كه در حال حاضر رياست كنوني شوراي امنيت را بر عهده دارد اعلام كرده است كه موضع گيري مثبت ايران در قبال قطعنامه شوراي امنيت امكان ازسرگيري مذاكرات ميان تهران و 1+5 را فراهم مي كند. وي از تهران خواست تا به تمام دلايلي كه منجر به نگراني هاي جهاني در قبال پرونده هسته اي اش مي شود پايان دهد.
بلندپروازي ها
صدر اعظم آلمان هم با بيان اينكه، خبر حمله هسته اي اسرائيل به ايران سبب شگفتي همه از جمله وي شده است، گفت: اروپا و آمريكا بايد با همكاري يكديگر جلوي بلندپروازي هاي ايران و روسيه را بگيرند. روزنامه تايمز چاپ انگليس در شماره ديروز خود به مناسبت آغاز رياست آلمان در اتحاديه اروپا مصاحبه اي با آنجلا مركل، صدر اعظم آلمان، انجام داده كه وي در آن يادآور شده است: ما بايد در اين زمينه با آمريكا همكاري بيشتري داشته باشيم تا بتوانيم جلوي بلند پروازي هاي ايران و روسيه را بگيريم.
شفافيت ايران
وزير امور خارجه  اندونزي شفافيت ايران در فعاليت هاي هسته اي اش را خواستار شد.
خبرگزاري كيودو گزارش داد، حسن ويراجودا، روز دوشنبه در يك كنفرانس خبري گفت: در حالي كه بايد براي انجام مذاكرات تلاش بيشتري انجام گيرد، لازم است كه ايران در فعاليت هاي هسته اي اش شفاف تر باشد.
كاهش نگراني ها
پاپ بنديكت شانزدهم بدون توجه به همكاريهاي طولاني و سازنده ايران با آژانس بين المللي انرژي اتمي گفت كه ايران بايد با جامعه بين المللي براي كاهش نگرانيها درباره برنامه هسته اي خود همكاري كند. به گزارش آسوشيتدپرس، پاپ در همسويي با جنگ رواني عليه برنامه هسته اي صلح آميز ايران بدون اشاره به حمايت كشورهاي غير متعهد و مخالف يكجانبه گرايي آمريكا از فعاليت هاي هسته اي صلح آميز ايران افزود: اعتماد در منطقه بهبود خواهد يافت اگر كشوري همچون ايران به ويژه در رابطه با برنامه هسته اي خود توافق كند تا يك پاسخ رضايتبخش به نگرانيهاي مشروع جامعه بين المللي بدهد.]]>
</TEXT>
</DOC>
<DOC>
<DOCID>HAM2-851020-082</DOCID>
<DOCNO>HAM2-851020-082</DOCNO>
<ORIGINALFILE>/1385/851020/news/_siasi.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[در كنفرانس خبري متكي و آل نهيانامارات: روابط مستحكم با ايران مي خواهيم]]>
</TITLE>
<TEXT>
<IMAGE>/1385/851020/news/009678.jpg</IMAGE>
<![CDATA[
ايسنا: وزير امور خارجه در ديدار با وزير خارجه امارات با اشاره به تنوير افكار عمومي كشورهاي منطقه، در خصوص صلح آميز  بودن فعاليت هاي هسته اي جمهوري اسلامي ايران تصريح كرد: به كشورهاي منطقه، بالا بودن استانداردهاي نيروگاه اتمي  بوشهر را اعلام كرده ايم و به آنها گفته ايم كه اين نيروگاه، منطبق بر آخرين استانداردها ساخته شده و جاي هيچ گونه نگراني وجود ندارد.
منوچهر متكي كه در كنفرانس خبري مشترك با عبدالله بن زايد آل نهيان، همتاي اماراتي اش سخن مي گفت، در پاسخ به سؤال خبرنگاري درباره بيانات اخير مقام معظم رهبري و هشدار به كشورهاي عربي اظهار داشت: اينكه آمريكا و برخي از قدرت ها، به دنبال ايجاد تفرقه  در منطقه ما هستند، جاي ترديد نيست و هر زمان كه جهان اسلام، اتحاد و همدلي خود را از دست داده، آنها موفق و پيروز شدند. در دوره جديد كه فصل نويي از همكاري ها، بين كشورهاي مسلمان و منطقه آغاز شده است، بديهي است كساني كه با توجه به سياست هاي خودشان، دچار مشكل شده اند، فرافكني كنند و سياست هاي خود را با ايجاد برخي موضوعات توجيه نمايند.
وي اضافه كرد: نمونه اين اقدامات را در عراق شاهد هستيم كه با وجود همزيستي مسالمت آميز اقوام مختلف در آن، دست هاي ناشناخته اي درصدد ايجاد اختلاف هستند. متكي اظهار اميدواري كرد، سال آينده ميلادي ايران در زمينه صادرات غيرنفتي، رتبه اول صادرات به امارات را داشته باشد. همچنين خبرنگاري از متكي درباره همكاري ايران و امارات و نيز تأسيس دفتر ايرانيان در دوبي پرسيد، كه متكي در پاسخ به وي گفت: همان طور كه در گفت وگوهاي مختلف بيان شده، دولت برادر امارات، اجازه اي به كشورها براي تحرك عليه منافع ايران نمي دهد. ما روابطمان را با امارات عليه هيچ كشوري نمي دانيم و در عين حال مايليم كه روابط دو طرف گسترش يابد.
بن زايد آل نهيان، وزير امور خارجه امارات متحده عربي نيز روابط مشترك دو كشور را در سطح عالي توصيف كرد كه طرفين تمايل دارند اين روابط گسترش يابد.
آل نهيان در پاسخ به سؤال خبرنگاري در خصوص تاثير روابط ايران و شوراي همكاري خليج فارس گفت: رابطه بين ايران و شوراي همكاري خليج فارس، روابطي تاريخي است و ملت هاي منطقه خيلي به آن تمايل دارند. اين مسأله نه تنها خواست دولتها بلكه خواست ملتهاي اين كشورهاست كه علل مختلفي نظير ساخت فرهنگي مشترك و مبادلات گسترده از آن جمله است.
خبرنگاري از آل نهيان در مورد هدف قرار دادن برخي از تأسيسات هسته اي ايران توسط آمريكا و اسرائيل و نقش شوراي همكاري خليج فارس در اين زمينه پرسيد، كه وي پاسخ داد: به گمان من حضورم در اينجا بهتر از هر صحبت ديگري مي تواند جوابگوي شما باشد. امارات همواره دوست ملت ايران بوده و خواهد بود و درمورد شوراي همكاري خليج فارس هم بايد بگويم كه همكاري اين كشورها با ايران، با احترام متقابل است كه آنها به اين مسأله افتخار مي كنند؛ شايد اختلاف هايي در اين بين وجود داشته باشد ولي هيچ گاه تبديل به دشمني نمي شود. ما مي خواهيم روابط مستحكم و عالي با ايران داشته باشيم و ثبات سياسي در منطقه برقرار باشد. وي در پايان در خصوص تأسيس دفتر ايرانيان در دوبي، توسط آمريكا گفت: آمريكا چنين درخواستي از امارات نكرده است و تنها يك سوءتفاهم بوده است.]]>
</TEXT>
</DOC>
<DOC>
<DOCID>HAM2-851020-083</DOCID>
<DOCNO>HAM2-851020-083</DOCNO>
<ORIGINALFILE>/1385/851020/news/_theatre.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[نگراني از آثار زيانبار ادغام منابع طبيعي در ادارات جهاد كشاورزي
بلندبالا بمان! تبر نخور!
اسدالله افلاكي]]>
</TITLE>
<TEXT>
<IMAGE>/1385/851020/news/009633.jpg</IMAGE>
<IMAGE>/1385/851020/news/009636.jpg</IMAGE>
<IMAGE>/1385/851020/news/009642.jpg</IMAGE>
<![CDATA[
به رغم آن كه در كشور ما 85 سال سابقه مديريت منابع طبيعي و محيط زيست وجود دارد اما در تمام اين سالها- به استثناي 4 سالي كه منابع طبيعي از وزارت مستقلي برخوردار بود- همواره منابع طبيعي مسير تخريب را طي نموده و اين ناشي از آن است كه هيچ گاه منابع طبيعي در جايگاه خود قرار نداشته است.
آنچه اينك نگراني برخي كارشناسان و صاحب نظران منابع طبيعي را دوچندان مي كند آن است كه شنيده مي شود وزارت جهاد كشاورزي تصميم دارد ادارات كل منابع طبيعي استان ها را به عنوان زيرمجموعه هاي سازمان جهاد كشاورزي قلمداد كند و رده هاي مختلف منابع طبيعي را به نوعي در ادارات جهاد كشاورزي ادغام كند.
اين تصميم چنانچه عملي شود به معناي شليك تير خلاص بر پيكر رنجور و نحيف منابع طبيعي كشور است، چرا كه به لحاظ ماهيت و رويكرد متفاوت اين دو نهاد- منابع طبيعي و وزارت جهاد كشاورزي- منابع طبيعي به هيچ عنوان و تحت هيچ بهانه اي نمي تواند در مجموعه وزارت كشاورزي جمع شود مگر آن كه بخواهيم ميراث طبيعي را به دست خودمان نابود كنيم.
چرا كه برخي كارشناسان نگرانند كه قرار گرفتن منابع طبيعي به عنوان زيرمجموعه جهاد كشاورزي ممكن است موج جديدي از تخريب را ايجاد كند. هرچند كه در حال حاضر نيز به رغم استقلال منابع طبيعي، برخي از ضعف هاي اين نهاد و عدم اجراي قوانين و نبود پشتوانه قضايي لازم، سبب تخريب و تصرف بسياري از عرصه هاي طبيعي از سوي سودجويان شده است.
اما اين كه چرا منابع طبيعي در طول 85 سال همواره دستخوش تخريب و تجاوز بوده علل مختلف دارد؛ نخست اين كه طي اين زمان نسبتاً طولاني به جز 4 سال يعني از سال 46 تا50 منابع طبيعي كشور مديريت مستقل نداشته و همواره اين منابع پايه در اختيار وزارت جهاد، وزارت كشاورزي يا وزارت جهاد كشاورزي بوده كه ماهيت توليدي داشته اند. در نتيجه طي اين 81 سال همواره تضاد بين بخش توليد و منابع پايه وجود داشته و به دليل قرار گرفتن منابع طبيعي در سايه وزارت كشاورزي يا جهاد كشاورزي، منابع طبيعي هميشه به نوعي بدهكار وزارت جهاد يا وزارت كشاورزي بوده است. به عبارت صريح تر، در تمام اين سالها جايگاه منابع طبيعي در تشكيلات دولت متزلزل بوده و در سايه وزارتخانه ديگر بوده است؛ در نتيجه هرگز در اركان نظام از آن دفاع نشده ضمن آن كه همواره مسئولان از منابع طبيعي اين تلقي را داشته اند كه اين نهاد، نهادي دهنده است و از همين رو، بايد ضعيف نگاه داشته شود. ثانياً بررسي ها نشان مي دهد در طول اين 85 سال از ميان حدود 30 مديري كه به مديريت منابع طبيعي گمارده شده اند، فقط 6?نفر از آنها متخصص و فارغ التحصيل رشته منابع طبيعي بوده اند و بقيه كساني بوده اند كه يا از بخش كشاورزي و يا از بين نظاميان به مديريت منابع طبيعي منصوب شده اند. از همين رو، طي همه اين سالها، كمتر مديراني امور منابع طبيعي را بر عهده داشته اند كه از قابليت و تخصص لازم براي مديريت منابع طبيعي برخوردار باشند تا بتوانند مسائل منابع طبيعي را به طور تخصصي و حرفه اي مديريت كنند.
اين در حالي است كه مديريت منابع طبيعي يكي از پيچيده ترين مديريت هاست، چرا كه بايد در كنار مديريت طبيعت، انسانها را نيز مديريت كرد تا مجموعه فعاليت هايي كه در كشور صورت مي گيرد به نوعي منجر به تخريب نشود يعني طراز منابع طبيعي بايد همواره مثبت باشد و مخصوصاً وقتي با مسائل اجتماعي و اقتصادي مردم توأم مي شود نيازمند يك مديريت حرفه اي تر و تخصصي تر است ولي متأسفانه اين اتفاق نيفتاده است.
عامل مشكل زاي ديگر، عدم اجراي دقيق تر قوانين مرتبط با منابع طبيعي است اين در حالي است كه در طول 85 سال گذشته منابع طبيعي همواره داراي قانون و ضابطه بوده ولي هيچ وقت اين قوانين درست آموزش داده نشده، در نتيجه يا به موقع اجرا نشده و يا به صورت بسيار ضعيف اجرا شده است، بنابراين عدم اجراي به موقع و عدم پشتوانه قضايي باعث تخريب منابع طبيعي شده است. بخشي نگري عامل ديگري است كه باعث تخريب منابع پايه شده است، يعني هر دستگاه و نهاد و وزارتخانه اي از دولت اعتباري دريافت مي كند و خود را موظف مي بيند كه آن اعتبار را در سازمان متبوع خود هزينه كند؛ اما اين كه عمليات اجرايي او چه اثراتي در عرصه هاي منابع طبيعي برجاي مي گذارد براي او مهم نيست. اين شيوه نگرش بيشترين آسيب را به ميراث طبيعي كشور وارد ساخته است.
***
بحث ادغام منابع طبيعي در ادارات جهاد كشاورزي استان، محور اصلي گفت وگويي است با مهندس كاظم نصرتي نصرآبادي، رئيس جامعه جنگلباني ايران كه طي آن، مسائل و مشكلات منابع طبيعي از آغاز تاكنون از ديدگاه تخصصي بررسي و تبيين مي شود.
مروري بر مديريت منابع طبيعي
مهندس نصرتي در خصوص پيشينه مديريت منابع طبيعي در كشور مي گويد: در سال 1346 و پس از ملي شدن جنگل ها و مراتع، وزارت منابع طبيعي تشكيل شد. بررسي اجمالي فعاليت هاي منابع طبيعي، طي حيات چهارساله اين وزارتخانه، نشان مي دهد كه شروع خوبي براي مديريت فني تر، قانوني تر و توسعه اي براي بخش منابع طبيعي بوده است. هر چند كه ضعف ها و اشكالاتي هم داشته است. براي نمونه يكي از تغييرات مهمي كه در آن زمان صورت گرفت قانون حفاظت و بهره برداري از منابع طبيعي بوده است. در آن زمان، اين قانون پيشرفته و مترقي بر مبناي مجموعه قوانين كشور تنظيم شد. طي اين چهار سال، براي نخستين بار، فعاليت هاي منابع طبيعي داراي برنامه شد. اين دخالت در طبيعت اعم از حفاظت و بهره برداري بر مبناي طرح هايي بود كه تهيه مي شد، از همين رو، ملاحظات علمي و فني و كارشناسي در اين طرح ها لحاظ مي شد.بحث بعدي اين بود كه در آن چهار سال كادرسازي و تربيت نيروي انساني ماهر و متخصص سرلوحه كار وزارتخانه بود و از همه مهم تر ارتقاي جايگاه منابع طبيعي و تشكيلات آن در مجموعه اركان مملكت بود و سبب شد تا منابع طبيعي منزلت خود را بازيابد، چرا كه وظيفه مشخص و مأموريت اصلي وزارت منابع طبيعي، حفاظت از منابع طبيعي كشور بود.
وي مي افزايد: يك چنين وزارتخانه اي با وزارتخانه هاي ديگر بخصوص وزارت كشاورزي تضاد داشت. سرانجام همين تضاد سبب شد تا بر اثر سعايت وبخشي نگري در سال 1350 وزارت منابع طبيعي منحل شود. از آن تاريخ به بعد مديريت منابع طبيعي همواره متزلزل بوده و در بين وزارتخانه ها يا دستگاه ها دست به دست مي شود.
اصلاحيه ماده 34
به گفته نصرتي، در نيمه اول دهه 50 و بعد از انحلال وزارت منابع طبيعي، وزارت كشاورزي وقت خوشحال از اين انحلال در سال 53 اصلاحيه ماده 34 را به تصويب رساند.
براساس اين لايحه براي تمام كساني كه تا سال 1348 اراضي ملي يا جنگل ها و مراتع را تخريب كرده بودند سند صادر مي شد.
بنابراين تخريب منابع طبيعي در كشور قانوني و رسمي شد و هزاران هزار پرونده تشكيل و در محاكم معطل ماند و از آن تاريخ به بعد وزارتخانه هاي مربوطه متجاوزان و تخريب كنندگان منابع طبيعي و طبيعت را تشويق و با دادن نهاده هاي كشاورزي و دامي و حتي وام بانكي، روند تخريب را تشديد مي كردند.
در نيمه دوم دهه 50 مسائل ناشي از انقلاب و تبعات آن بر منابع طبيعي اثر گذاشت، اما خوشبختانه از اوايل دهه 60، مديريت منابع طبيعي با پشتيباني مسئولان نظام و دولتمردان قوام خود را بازيافت و مجدداً شروع به فعاليت جدي كرد ليكن در همين دهه(دهه 60)متأسفانه تضاد و درگيري با وزارت كشاورزي شدت يافت، چرا كه تصور كارگزاران وزارت كشاورزي اين بود كه مديريت منابع طبيعي مانع توسعه كشاورزي است و تا جايي اين تضاد و كشمكش پيش رفت كه وزير كشاورزي وقت تصميم به ادغام سازمان جنگل ها و مراتع و ادارات كل استاني در بخش هاي مختلف كشاورزي گرفت و در تعدادي از استان ها اين ادغام صورت گرفت و مراكزي به نام مراكز خدمات كشاورزي ايجاد شد.
تنها شانسي كه منابع طبيعي در آن زمان داشت كارشناسان خبره و متخصص و حرفه اي بود كه با توجه به احاطه آنها به اصول علمي مديريت منابع طبيعي، اثرات سوء و ويرانگر اين گونه تصميمات را مي دانستند و از همين رو، با نوشتن طومارها، كتاب ها برگزاري سمينارها و جلسات مانع اين ادغام شدند و در پي همين اعتراضات، در سال 67 تشكيلات منابع طبيعي مجدداً استقلال خود را بازيافت و كماكان تحت پوشش وزارت كشاورزي به فعاليت خود ادامه داد. هنوز زمان زيادي نگذشته بود و منابع طبيعي جايگاه خود را بازنيافته بود كه در سال69 با تصويب لايحه تفكيك وظايف بين وزارت جهاد و كشاورزي منابع طبيعي به وزارت جهاد سازندگي منتقل شد كه اين الحاق به دليل تحولاتي كه در كشور بود كمتر با اعتراض و به اصطلاح مخالفت مواجه شد، زيرا تصور و ديدگاه كارشناسان اين بود كه منابع طبيعي كشور در بدنه وزارت كشاورزي به بن بست و آخر خط رسيده و نيازمند يك تحول بنيادي است ولي متأسفانه اين اتفاق و اين تحول مثبت رخ نداد و مي توان گفت كه منابع طبيعي مدتي در جا زد و سپس به نوعي باز هم همان روند تخريب و روش هاي سابق طي شد چون در اوايل دهه هفتاد بخش اعظم مديران منابع طبيعي در رأس تشكيلات و در سطح استان ها تغيير كردند و در نتيجه روند تربيت نيروي انساني و مديران دچار گسست و انقطاع شد.
تفكيك آبخيزداري از سازمان جنگل ها؛ تصميمي نادرست
رئيس جامعه جنگلباني ايران مي گويد: موضوع بعدي، جدا كردن بخش آبخيزداري از بدنه سازمان جنگل ها و مراتع و تقويت آبخيزداري بود. اين تصميم سبب ايجاد يك جو رقابت كاذب و تضاد با منابع طبيعي شد كه پيامد آن تضعيف سازمان منابع طبيعي كشور بود. بسياري از كارشناسان معتقد به اين جداسازي و اين شيوه رشد و ارتقاي آبخيزداري نبودند، چرا كه مي دانستند اين گونه رشد آبخيزداري منجر به تخريب منابع طبيعي خواهد شد و مقوله اي كه خود مكمل مديريت منابع طبيعي است يعني حلقه نهايي مديريت طبيعي تبديل به اصل مي شود. حال آن كه در وهله نخست بايد منابع طبيعي كشور را حفظ كنيم بعد به آبخيزداري بپردازيم. ولي اين تصميم، قضيه را كاملاً برعكس كرد؛ يعني منابع طبيعي ضعيف شد و آبخيزداري قوت گرفت.در نتيجه اين اقدامات سطح مراتع و جنگل ها روز به روز كاهش يافت و از كيفيت آن كاسته شد و از آن طرف فعاليت هاي آبخيزداري رشد كرد ولي هيچ گاه آبخيزداري داراي ضوابط و قوانين معتبر نشد.
نصرتي مي گويد: در سال 73 مجدداً اصلاحيه ماده 34 در دستور كار قرار گرفت و تصويب شد. براساس اين اصلاحيه، تا سال 65 هر كس منابع طبيعي را به هر نحوي تخريب كرده بود به او سند داده مي شد و اين مهر تاييدي بود بر تخريب و تجاوز به عرصه هاي منابع طبيعي و تملك و تصاحب اين عرصه ها.
واگذاري بي حد و حصر اراضي
به اعتقاد اين كارشناس ارشد منابع طبيعي، موضوع ديگري كه در اوايل دهه 70 در كشور آغاز شد، واگذاري بي حد و حصر اراضي بود. در اين محدوده زماني، هر فردي به هر مقداري زمين كه مي خواست، دست يافت.به نظر كارشناسان منابع طبيعي، اين تصميم يكي از مباني تشديد در تخريب منابع طبيعي و هرج و مرج در مالكيت اراضي بود و باعث رشد پديده زمين خواري و تصاحب و تملك اراضي توسط زمين خواران و افراد مختلف شد؛ روندي كه همچنان ادامه دارد. اسفبارتر آنكه در بعضي مقاطع اين واگذاري ها به صورت بخشش در آمد و مشكلات عديده اي ايجاد كرد.
مشكل ديگر اينكه در بودجه ريزي كشور، تحت عنوان طرح، مجموعه هايي تعريف و طراحي شد كه هيچ گاه براساس مطالعه و بررسي كارشناسي و مبتني  بر شرايط اقليمي و تامين آب استوار نبود.
در حال حاضر، چون از تفكيك آبخيزداري و واگذاري هاي بي حد و حصر اراضي و اجراي چنين طرح هايي سال ها گذشته، اين طرح ها قابل ارزيابي است و دستگاه هاي نظارتي مي توانند به طور جدي اعتبارات اين طرح ها و فعاليت هاي مرتبط با آن را ارزيابي كنند تا ميزان موفقيت اين طرح ها مشخص شود.
چوب حراج بر تجهيزات سازمان
رئيس جامعه جنگلباني ايران در تشريح مشكلات منابع طبيعي مي گويد: در اوايل دهه70 در جلسات و سخنراني ها صحبت از اين بود كه ماشين آلات سبك و سنگين رها شده از جنگ تحميلي در اختيار منابع طبيعي كشور قرار خواهند گرفت ولي نه تنها چنين نشد، بلكه ماشين آلات سبك و سنگيني كه توسط سازمان جنگل ها تامين شده بود واگذار و فروخته شد تا جايي كه حتي زمين و كارگاه هاي ايجاد شده توسط سازمان و ايستگاه هاي توليد بذر و نهال و تثبيت شن هم فروخته يا واگذار شد. با اين همه، دهه70 به رغم همه فراز و فرودهايش آرام آرام به سمتي مي رفت كه به تثبيت مجدد منابع طبيعي كشور بينجامد، حتي سازمان امور اداري و استخدامي در برنامه سوم پيشنهاد وزارت منابع طبيعي و محيط زيست را هم داده بود كه متاسفانه بحث هايي بين سازمان جنگل ها و سازمان محيط زيست پيش آمد كه اين مسئله به انجام نرسيد.
از طرفي بحث به اصطلاح بازگشت آبخيزداري به سازمان اتفاق افتاد و به نوعي بحث واگذاري زمين محدود شد و قرار بود در كنار سازمان جنگل ها و مراتع قرار بگيرد ولي اين دو هيچ گاه به طور كامل عملي نشد يعني به رغم آنكه آبخيزداري به سازمان بازگشت و در سازمان مستقر شد، ولي تعداد معدودي از افراد، اين ادغام را نپذيرفته و سالها اين كشمكش ادامه داشت تا اينكه در سال 85 ادغام خوبي در وزارتخانه صورت گرفت و طي بخشنامه اي اعلام شد كه آبخيزداري به طور كامل به سازمان برگردد و مقرر شد در استان ها و شهرستان ها نيروها و امكانات آبخيزداري در ادارات منابع طبيعي مستقر شوند و به فعاليت مشترك و جمعي با هم بپردازند، چرا كه اين فعاليت مشترك است كه مي تواند باعث حفظ عرصه ها و مانع از تخريب و تجاوز شود ولي متاسفانه باز هم گروه هايي مانع اين يكپارچه شدن هستند و كماكان ساز جدايي مي زنند كه نيازمند تصميم جدي وزارت جهاد كشاورزي است.
نكته ديگر اينكه بحث واگذاري زمين طي بخشنامه اي به سازمان امور اراضي محول شد. يعني سازمان جنگل ها و مراتع فعاليت ها و وظايف حاكميتي نظام را انجام بدهد و سازمان امور اراضي وظايف تصدي گري و به اصطلاح واگذاري به افراد حقيقي و حقوقي را به عهده داشته باشد. اين تصميم، تصميم خوبي است مشروط بر آنكه به درستي اجرا شود. يعني سازمان امور اراضي كاري شبيه كار هيأت هاي 7 نفره بعد از انقلاب انجام دهد، ولي اگر معتقد به واگذاري بي حد و حصر در هر جا و به هر صورت به هر كس باشد، موج جديدي از تخريب و تجاوز و زمين خواري دامنگير منابع طبيعي مي شود.
رئيس جامعه جنگلباني ايران در پايان ضمن هشدار نسبت به نابودي منابع طبيعي گفت: در طول 35 سال گذشته بويژه 15 سال اخير، بحث ادغام و تفكيك تشكيلات منابع طبيعي همواره مطرح بوده و با تغيير و تحولاتي كه در سطح دولت و وزارتخانه ها رخ مي دهد تشديد مي شود و هر سال، بحث ادغام ادارات منابع طبيعي در استان ها و شهرستان ها به نوعي مطرح مي شود كه اين سبب تزلزل در مديريت منابع طبيعي و بالطبع تزلزل پيگيري جدي و اصولي مامورين در اجراي قوانين مي شود و چنانچه اين تعيين تكليف نشود يا استقلال ادارات منابع طبيعي در استان ها و شهرستان ها مخدوش شود، در كوتاهترين زمان اثري از منابع طبيعي بر جاي نخواهد ماند.
چشم انداز
چرا كه برخي كارشناسان نگرانند كه قرارگرفتن منابع طبيعي به عنوان زيرمجموعه جهاد كشاورزي ممكن است موج جديدي از تخريب را ايجاد كند. هرچند كه در حال حاضر نيز به رغم استقلال منابع طبيعي، برخي از ضعف هاي اين نهاد و عدم اجراي قوانين و نبود پشتوانه قضايي لازم، سبب تخريب و تصرف بسياري از عرصه هاي طبيعي از سوي سودجويان شده است]]>
</TEXT>
</DOC>
<DOC>
<DOCID>HAM2-851020-084</DOCID>
<DOCNO>HAM2-851020-084</DOCNO>
<ORIGINALFILE>/1385/851020/news/_theatre.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[سازمان محيط زيست،مرجع ملي پروتكل كيوتو]]>
</TITLE>
<TEXT>
<IMAGE>/1385/851020/news/009630.jpg</IMAGE>
<![CDATA[
گروه شهري پروتكل كيوتو پس از چالشهاي فراوان در اول تيرماه سال 1384 به تصويب رسيد و سازمان حفاظت محيط زيست نيز به عنوان مرجع ملي اين پروتكل در كشور معرفي شد.
مهندس محمد صادق احدي، معاون دفتر طرح ملي تغيير آب و هوا با بيان اين مطلب به ايرنا گفت: با اجرايي شدن پروتكل كيوتو در بهمن ماه سال 83 فعاليت هاي جديدي در سطح دنيا تحت مكانيسم هاي انعطاف پذير پروتكل كيوتو بوجود آمد كه از آن مي توان به تعريف و تصويب پروژه هاي مكانيسم توسعه پاك(cdm)اشاره كرد.
وي ادامه داد: تاكنون بيش از يك هزار و 200پروژه مكانيسم توسعه پاك در جهان تعريف شده كه از آن تعداد 55پروژه در حال درخواست براي ثبت نام توسط هيات اجرايي پروژه هاي مكانيسم توسعه پاك، 22 پروژه در حال بررسي و بازنگري، 421 پروژه ثبت شده و مابقي پروژها در مراحل مختلف بررسي و تاييد است.
معاون دفتر طرح ملي تغيير آب و هوا گفت: هم اكنون از??? پروژه ثبت شده،??? پروژه مراحل اجرايي خود را پشت سر گذاشته و در حال صدور گواهي كاهش انتشار هستند.
به گفته وي از قبل از اين پروژه ها حدود?? ميليون تن معادل دي اكسيد كربن گواهي كاهش انتشار(cer)صادر شده كه سهم ايران از اين پروژه ها تاكنون صفر بوده است.
احدي افزود: موانع قانوني پيش روي اجراي پروژه هاي مكانيسم توسعه پاك در كشور برداشته شد و هم اكنون نيز مرجع ملي آن معرفي شده است.
وي ادامه داد: با الحاق ايران به پروتكل، نمايندگان كشورمان در كنفرانس هاي آتي سران اعضا كه اولين جلسات پروتكل است و در خصوص بسياري از موارد اجرايي پروتكل از جمله تعهدات كشورهاي توسعه يافته در انتقال تكنولوژي و كمك هاي مالي به كشورهاي در حال توسعه، بحث خواهد شد، شركت مي كنند. معاون دفتر طرح ملي تغيير آب و هوا گفت: بدين ترتيب ايران نيز با استفاده از حق راي، اظهار نظر و نيز تبادل نظر و اجماع با ساير كشورهاي در حال توسعه مي تواند بر اجراي مواد تاكيد كند.
احدي افزود: با توجه به روند تعريف پروژه هاي مكانيسم توسعه پاك در كشورهايي نظير برزيل، هند و چين و كشورهاي عضو اپك و نيز روند عمل به تعهدات كاهش انتشار توسط كشورهاي توسعه يافته علي الخصوص كشورهاي اروپاي شرقي و روسيه بايد روند جدي تري را در زمينه تعريف پروژه هاي مكانيسم توسعه پاك در نظر گرفت.
وي ادامه داد: در صورت تاخير در تدوين پروژه هاي مكانيسم توسعه پاك و بسترسازي مناسب در اين خصوص، ديگر متقاضي براي اجراي پروژه هاي مكانيسم توسعه پاك در كشورمان در دور اول تعهدات نخواهد بود. احدي گفت: با معرفي مرجع ملي و مهيا شدن شرايط لازم جهت استفاده از پتانسيل بازار پروژه هاي مكانيسم توسعه پاك، وظيفه سازمانهاي مختلف از جمله سازمان حفاظت محيط زيست بعنوان مرجع ملي پروژه هاي مكانيسم توسعه پاك، ظرفيت سازي لازم در اين زمينه است.]]>
</TEXT>
</DOC>
<DOC>
<DOCID>HAM2-851020-085</DOCID>
<DOCNO>HAM2-851020-085</DOCNO>
<ORIGINALFILE>/1385/851020/news/_theatre.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[آغاز سرشماري پرندگاندر گلستان از فردا]]>
</TITLE>
<TEXT>
<IMAGE>/1385/851020/news/009639.jpg</IMAGE>
<![CDATA[
ايسنا: سرشماري پرندگان مهاجر استان گلستان از بيستم دي ماه آغاز شده و به مدت بيست روز ادامه مي يابد.
مهندس مجتبي حسيني ضمن بيان اين مطلب افزود: سرشماري پرندگان آبزي، خشكي زي و كنارآبزي اين استان، طبق روال هر ساله پس از مهاجرت آنها به زيستگاه هاي آبي استان انجام مي شود.
وي با اشاره به اهميت برنامه سرشماري، خاطرنشان كرد: برآورد آمار دقيق گونه هاي مهم پرندگان، ثبت مشاهدات گونه هاي جديد و ارائه گزارش به سازمان هاي جهاني حفاظت جهت برنامه ريزي حفاظتي از اين گونه هاي ارزشمند، از نتايج مهم اين برنامه است.
گفتني است هر ساله صدها هزار پرنده در فصل زمستان جهت زمستان گذراني از نقاط مختلف جهان به زيستگاه هاي منحصر به فرد استان گلستان مهاجرت مي كنند.]]>
</TEXT>
</DOC>
<DOC>
<DOCID>HAM2-851020-086</DOCID>
<DOCNO>HAM2-851020-086</DOCNO>
<ORIGINALFILE>/1385/851020/news/_theatre.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[زيرساخت هاي گردشگري رباط  كريم]]>
</TITLE>
<TEXT>
<![CDATA[ميراث آريا: رباط كريم آثار و تپه هاي باستاني  فراواني دارد و به منظور جذب بيشتر گردشگران، زيرساخت هاي گردشگري در آن احداث مي شود.
محسن باقري، سرپرست دفتر نمايندگي ميراث فرهنگي و گردشگري رباط كريم گفت: كاروانسراي حاج كمال يكي از مهمترين بناهاي درحال بازسازي در بافت قديم رباط  كريم است كه در آينده نزديك از آن به عنوان سايت گردشگري استفاده مي شود.
وي با اشاره به اينكه در اين منطقه 56 اثر تاريخي وجود دارد، اظهار داشت: 32 تپه و محوطه  باستاني، 19 امامزاده، يكه قلعه تاريخي، يك باب آسياب و يك اصله درخت 400 ساله ازجمله اين آثار هستند.
باقري با اشاره به آثار ثبت شده اسلامشهر يادآور شد: در اين منطقه نيز 24 اثر داريم كه 11 اثر آن به ثبت رسيده و تپه باستاني مافين آباد از آن زمره به شمار مي رود.
وي افزود: به منظور معرفي آثار اسلامشهر نيز تابلوهايي از آثار تاريخي و فرهنگي اين منطقه تهيه شده است.]]>
</TEXT>
</DOC>
<DOC>
<DOCID>HAM2-851020-087</DOCID>
<DOCNO>HAM2-851020-087</DOCNO>
<ORIGINALFILE>/1385/851020/news/_theatre.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[نگاه دوم
راهكاري براي كاهش رسوبات سدهازهرا اسماعيلي]]>
</TITLE>
<TEXT>
<![CDATA[مشكل گل آلوده شدن آب ذخيره شده در پشت سدها با آب ناشي از سيل، مسأله اي است كه باعث بروز مشكل در تصفيه خانه ها مي شود؛ به گونه اي كه اين مراكز براي رساندن اين آب به شهرها دچار مشكل مي شوند و در نتيجه ، كمبود آب در مقاطع زماني خاص در پي خواهد بود.
با وجود اين كه در طراحي تمام سدها ظرفيتي براي رسوب ته نشين شده در نظر گرفته مي شود، ولي در اغلب موارد، ميزان اين رسوب، بيش از حد پيش بيني شده خواهد بود و اين افزايش، باعث كاهش امكان ذخيره آب مي شود.
نمونه اي از اين سدها سد سفيدرود است كه ظرفيت آن در طول 25سال حدودا به نصف رسيده، در حالي كه اين فاصله زماني، كوتاه تر از پيش بيني هاي قبلي بوده است. البته مشكلات ديگري از قبيل آسيب رسيدن به تجهيزات سدها يا تصفيه خانه ها را هم بايد به موارد فوق اضافه كرد.
براي مقابله با اين مسأله، غالبا روش هايي مانند استفاده از دريچه هاي تخليه رسوب در كف سدها يا رسوب برداري كف سدها در زمان پايين بودن سطح آب همراه با تخليه يك باره آنها توصيه مي شود. در مورد سدهاي كوچك نيز روش هايي مانند لايروبي يا منحرف كردن آب هاي گل آلود به مسيري ديگر در زمان ورود آب به سد را مي توان به كار برد.
ناگفته پيداست كه هر كدام از اين پيشنهادها به عنوان راه حل هايي كه بعد از ته نشين شدن رسوب مورد بررسي قرار مي گيرند، هزينه هاي بالايي را بر هزينه هاي هنگفت سدسازي خواهند افزود، حال آن كه با اتخاذ روش هاي مديريتي درست و متناسب، مي توان از ورود حجم زياد رسوبات به سدها جلوگيري و پيش از حادشدن مسأله با آن مقابله كرد. يكي از راهكارهاي اساسي براي حل اين معضل، آبخيزداري است كه يا ناديده گرفته شده يا به شكل دقيق و درست اجرا نمي شود.
اهميت اين مسأله، زماني دوچندان مي شود كه در صورت اعمال اين روش ها، علاوه بر مقابله با مسائل فوق در مورد سدها، اولا خاك حاصل خيز سطحي مناطق بالادست از بين نخواهد رفت و مي توان از آن در محل اصلي خود استفاده كرد( در حالي كه در صورت تجمع رسوب در پشت سدها، فقط تل انباشته اي از رسوبات خواهيم داشت)و ثانيا اين روش هاي مديريتي موانعي را نيز در برابر سيل ايجاد خواهد كرد كه سرعت و حجم سيل و خسارات آن را به شكل به جا و به موقع كاهش خواهد داد. بنابراين به نظر مي رسد توجه به روش هاي درست و اصولي آبخيزداري و پيش بيني روش هاي گوناگون و مقايسه آنها، مي تواند علاوه بر افزايش عمر سدها، باعث پيشگيري از ضررهاي مالي فراوان شود.]]>
</TEXT>
</DOC>
<DOC>
<DOCID>HAM2-851020-088</DOCID>
<DOCNO>HAM2-851020-088</DOCNO>
<ORIGINALFILE>/1385/851020/news/_theatre.htm</ORIGINALFILE>
<ISSUE>چهارشنبه 20 دي 1385 - سال چهاردهم - شماره4179 - Jan 10, 2007</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر.تئاتر</CAT>
<CAT xml:lang="en">Literature and Art.Art.Theater</CAT>
<TITLE>
<![CDATA[عجايب ايران
سرو ابركوه]]>
</TITLE>
<TEXT>
<IMAGE>/1385/851020/news/009627.jpg</IMAGE>
<![CDATA[
آرش نورآقايي - چون فواره سبزي از زمين برشته ابرقو جوشيده و تارك بلند خود را در سينه آسمان فيروزه اي فروكشته.... اين جمله اي است كه در كتاب ماركوپولو در ايران آمده است.
حمدالله مستوفي هم مي نويسد: آنجا سروي است كه در جهان شهرتي عظيم دارد. چنانچه سرو كشمير و بلخ شهرتي داشته و اكنون اين از آنها بلندتر و بزرگتر است. مي گويند اين پيرترين ساكن كوير، 5هزارسال قدمت دارد. درخت مقدسي كه با 25متر ارتفاع در قلب ايران زندگي مي كند. اصولاً سرو، قديمي ترين موجود زنده جهان است و به خاطر زندگي طولاني در ايران باستان نماد اهورامزدا بوده است و در روايات آمده كه بعضي از درختان سروي كه در ايران وجود دارند، توسط زرتشت كاشته شده اند. شهرت سرو ابرقو و ديگر سروهاي كهن ايران، با قلم جهانگردان به همه دنيا رسيده است. سرو چنان نقش اساسي را در فرهنگ و هنر سرزمين ما بازي مي كند كه مي توان از آن به عنوان نماد ايران باستان ياد كرد. در نگاره هاي تخت جمشيد ديده مي شود. در نقش قالي ها و فرش ها كاملاً نمايان است. در ادب فارسي حضوري هميشگي دارد. در همه باغ هاي ايراني وجود دارد. روح سرو در نگارگري ايراني و همچنين در آيين هاي سوگواري و شادي هميشه با ماست.]]>
</TEXT>
</DOC>
<DOC>
<DOCID>HAM2-851020-089</DOCID>
<DOCNO>HAM2-851020-089</DOCNO>
<ORIGINALFILE>/1385/851020/world/_artw.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[دكتر ايماني معاونت هنري وزارت فرهنگ و ارشاد اسلامي بر آن تأكيد مي كند؛
بازيافت دوباره جايگاه تئاتر]]>
</TITLE>
<TEXT>
<IMAGE>/1385/851020/world/008805.jpg</IMAGE>
<![CDATA[
علي شيدفر
بيست و پنجمين دوره جشنواره بين المللي تئاتر فجر فعاليت خود را آغاز كرده است. اما امسال مهمترين رويداد تئاتري كشور متفاوت از دوره هاي قبل شروع به كار كرد. طبق تصميم گيري هاي صورت گرفته امسال اين جشنواره محل عرضه آثار برتري هستند كه در يك سال گذشته روي صحنه رفته اند.
دكتر ايماني،معاونت هنري وزارت فرهنگ و ارشاد اسلامي معتقد است اين امر سبب مي شود اجراي عمومي نمايش ها از اين پس بيشتر مورد توجه قرارگيرد و از طرف ديگر سياست وزارت فرهنگ و ارشاد اسلامي بر گسترش و ارتقاي هنر تئاتر در استانهاست.
در روزهاي برگزاري جشنواره تئاتر فجر با دكتر ايماني در مورد تغيير و تحولات اين دوره، كيفيت نمايش ها،حضور گروه هاي خارجي و دستاوردهاي جشنواره تئاتر فجر صحبت كرديم كه در زير مي خوانيد.
* جشنواره بين المللي تئاتر فجر بيست وپنجمين دوره فعاليت خود را آغاز كرده است. ارزيابي شما از تغييرات اين دوره جشنواره نسبت به دوره هاي پيشين چيست؟
- جشنواره بين المللي تئاتر فجر يك نقطه عطف در روند و جريان تئاتر كشور محسوب مي شود و امروز جايگاه ويژه اي در هنر نمايش چه در داخل و چه در سطح بين المللي دارد. امسال بيست وپنجمين جشنواره بين المللي تئاتر فجر برگزار مي شود و ربع قرن از سابقه اين رويداد مهم هنري مي گذرد. در دوره هاي مختلف تلاش هاي زيادي در برگزاري جشنواره تئاتر صورت گرفته و مي توان گفت اين جشنواره منشأ تحولات و پيشرفت هايي در عرصه هنر نمايش كشور چه در مركز و چه در شهرستان ها بوده است. خب، در گذشته جشنواره تئاتر فجر به صورت رقابتي برگزار مي شد و گروه هاي پذيرفته شده در جشنواره با هم به رقابت مي پرداختند و اولين اجراي خود را در معرض داوري كارشناسان و هنرمندان قرار مي دادند و اين شيوه ادامه داشت تا دوره قبل كه قرار شد جشنواره محل عرضه آثار برگزيده و برتر يك سال گذشته باشد كه اجراي عمومي داشته اند.
در واقع همين نشان مي دهد كه در رويكرد جديد توجه ويژه اي به اجراي عمومي نمايش ها شده چون هدف اصلي رونق تئاتر كشور و ارتباط با مخاطبان و توليد و اجراي نمايش هاست. البته اين شيوه جديد فقط مختص ايران نيست و در كشورهاي مختلف دنيا جشنواره ها به همين صورت برگزار مي شود. بنابراين برگزاري جشنواره به شكل جديد كه نمايش هايي كه در طول سال روي صحنه رفته اند گزينش و انتخاب مي شوند مي تواند از جنبه هايي مورد توجه قرار گيرد. از يك سوي آثار برگزيده سال از سراسر كشور كه اجراهايي عمومي داشته اند وارد جشنواره مي شوند و اين بيانگر آن است كه حضور در جشنواره تئاتر فجر خود يك ارزش و اعتبار است. از سوي ديگر جشنواره تئاتر فجر مي تواند مسير حركت و روند تئاتر كشور را تعيين كند؛ به عبارتي جشنواره با تعيين الگوها جريان و روندي را مي تواند براي تئاتر كشور مشخص سازد.
از طرف ديگر سياستي كه وزارت فرهنگ و ارشاد اسلامي در توجه به گسترش و ارتقاي هنر در استان ها دارد، در جشنواره نيز اين رويكرد مورد توجه قرار مي گيرد و آثار منتخب جشنواره هاي منطقه اي فرصت پيدا مي كنند كه در كنار هنرمندان حرفه اي نمايش هاي خود را روي صحنه ببرند. به  منظور تقويت نمايش در استان ها، معاونت امور هنري وزارت فرهنگ و ارشاد اسلامي برنامه هايي را در جهت تقويت و تجهيز انجمن هاي نمايش شهرستان ها، توليد و اجراي عمومي نمايش ها و آموزش آغاز كرده است. بر اساس تفاهم نامه اي كه در اين راستا با ادارات كل فرهنگ و ارشاد اسلامي استان ها امضا شده و بيش از پنجاه برنامه، طرح و جشنواره در حوزه تئاتر استان ها و شهرستان ها انجام خواهد شد. اين فعاليت ها به تقويت تئاتر شهرستان ها كمك مي كند تا آنها هم حضوري فعال تر و پوياتر در جشنواره بين المللي داشته باشند و زمينه اي براي شناسايي استعدادها فراهم مي آورد.
در بخش بين المللي هم صاحبنظران و استادان و هنرمندان تئاتر حضور پيدا مي كنند كه زمينه تبادل انديشه و فرهنگ استاد مي تواند به ارتقاي هنر نمايش به لحاظ تخصصي كمك بسياري كند.
بنابراين مي توان چنين گفت كه جشنواره بين المللي تئاتر فجر يك نقطه عطف براي تعيين روند و جريان آينده تئاتر كشور است كه هم مي تواند هنر نمايش با در نظر گرفتن نيازها و خواسته هاي جامعه و مخاطبان را گسترش دهد و هم ارتقاي اين هنر زنده را به لحاظ تخصصي موجب شود.
* به تغييرات در شيوه برگزاري جشنواره اشاره كرديد اما از لحاظ كيفيت آثار و چگونگي نمايش ها جشنواره امسال را چگونه مي بينيد؟ آثار شركت كننده در جشنواره چه در بخش داخلي و چه در بخش بين الملل داراي چه ويژگي هايي است؟
- امسال دومين دوره اي است كه جشنواره بين المللي تئاتر فجر با شيوه جديد برگزار مي شود. يعني آثار از بين نمايش هايي كه اجراي عمومي داشته اند انتخاب و در جشنواره حضور دارند. جشنواره با حضور گروه هاي داخلي و بين المللي در بخش هاي مختلف است و شايد بتوان گفت با توجه به سياست وزارت ارشاد در راستاي حمايت و توجه بر آثار مبتني بر داشته هاي فرهنگي، ملي و ديني جشنواره امسال هم شاهد آثار بيشتر و به لحاظ كيفي پربارتري در جشنواره باشيم.
* تئاتر براي همه امسال هم به عنوان شعار جشنواره انتخاب شده است. به  نظر شما جشنواره و به طور كلي تئاتر ما تا چه اندازه به سمت اين هدف گام  برمي دارد و تا چه حد به تحقق آن نزديك شده است؟
- اين كه شعار تئاتر براي همه در چند دوره اخير جشنواره بين المللي تئاتر فجر مطرح شده و تكرار مي شود، بيانگر نگاه مسئولان فرهنگي و هنري به اين است كه همه مردم در هر نقطه اي بايد از اين هنر زنده و پويا استفاده كنند. ديگر دوره هنر براي هنر سپري شده و هنر نمايش بايد بتواند با مخاطبان ارتباط برقرار كند چراكه تئاتر با مخاطب زنده است. وقتي هنر نمايش مي تواند با مردم ارتباط برقرار كند كه نيازها و خواسته  هاي آنان را بيان كند. بنابراين ما معتقديم كه مخاطب تئاتر نبايد گروه خاصي باشند بلكه همه مردم از هر گروه و قشري بتوانند با نمايش ها رابطه برقرار كنند و حتي هم ذات پنداري كنند. زماني تئاتر مي تواند در برقراري رابطه با مردم موفق باشد كه به ارزش هاي فرهنگي، ملي و ديني مخاطبان خود توجه كند. در اين سال ها حركت هاي خوبي در جهت تحقق اين شعار صورت گرفته و موفقيت هايي هم حاصل شده اما هنوز فاصله زيادي تا نقطه مطلوب وجود دارد.
* بزرگترين جشنواره تئاتري كشور كه هر سال مقارن با جشن هاي پيروزي انقلاب اسلامي برگزار مي شود تا چه حد مطابق با دستاوردهاي آن است و چه ميزان سلايق در آن دخالت دارد؟
- به هر حال هر جشنواره و برنامه اي كه برگزار مي شود در چارچوب ارزش ها و آرمان هاي ملي، فرهنگي و ديني و اهداف انقلاب شكوهمند اسلامي است. جشنواره هاي فجر هم در راستاي اهداف و برنامه هاي نظام و انقلاب اسلامي است. در جشنواره ها سلايق شخصي دخالت ندارد فقط رعايت چارچوب ها و استفاده از نظرات مشورتي هنرمندان و صاحب نظران براي برگزاري هرچه بهتر جشنواره مورد توجه قرار مي گيرد كه نمي توان آن  را دخالت سليقه تلقي كرد.
]]>
<IMAGE>/1385/851020/world/008808.jpg</IMAGE>
<![CDATA[
* با توجه به تعامل صورت گرفته با كشورهاي مختلف و حضور گروه هاي خارجي در اين جشنواره يا شركت گروه هاي ايراني در جشنواره هاي خارجي، چقدر در ترويج فرهنگ ملي و اسلامي مان موفق بوده ايم؟
- جشنواره ها و برنامه هايي كه جنبه بين المللي دارند، جايگاه و فرصت مناسبي براي تعامل و گفت وگوي فرهنگ ها هستند و فقط به اين محدود نيست كه گروهي از كشوري ديگر به اجراي برنامه بپردازد. اعزام گروه هاي نمايشي مختلف به خارج از كشور و حضور در جشنواره هاي بين المللي دستاوردهاي خوبي در جهت معرفي فرهنگ و هنر ايران امروز- كه پشتوانه غني و ارزشمندي را هم دارد- داشته و خواهد داشت. ما هم تلاش داريم ارتباطات بين المللي را در عرصه هنر گسترش دهيم تا از طريق زبان هنر، كشور و فرهنگ ايران را بهتر بشناسانيم. از سوي ديگر حضور صاحب نظران و هنرمندان خارجي در كنار هنرمندان ايراني مي تواند زمينه تبادل نظر را در جهت ارتقاي هنر به لحاظ تخصصي تر فراهم كند. خوشبختانه مي توان گفت در اين زمينه تا حدودي موفق بوديم.
* بزرگترين دستاوردي كه بايد جشنواره فجر داشته باشد به نظر شما چيست و چه زمان يا چگونه محقق خواهد شد؟
- بزرگترين دستاوردي كه جشنواره بين المللي تئاتر فجر مي تواند داشته باشد تعيين مسير جريان تئاتر كشور است كه گفتيم در رويكرد جديد و در راستاي سياست هاي فرهنگي و هنري دولت نهم سعي مي شود مبتني بر داشته ها و ارزش هاي فرهنگي و ديني خودمان باشد كه اگر اين اتفاق بيفتد دستاوردها و نتايج مثبت بعدي هم حاصل مي شود و مخاطبان از تئاتر استقبال مي كنند و هنر نمايش كه خاستگاه مردمي داشته است، دوباره جايگاه اصلي خود را در بين مردم پيدا خواهد كرد.]]>
</TEXT>
</DOC>
<DOC>
<DOCID>HAM2-851020-090</DOCID>
<DOCNO>HAM2-851020-090</DOCNO>
<ORIGINALFILE>/1385/851020/world/_artw.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">ادب و هنر.هنر</CAT>
<CAT xml:lang="en">Literature and Art.Art</CAT>
<TITLE>
<![CDATA[روايت جشنواره تئاتر]]>
</TITLE>
<TEXT>
<IMAGE>/1385/851020/world/008796.jpg</IMAGE>
<![CDATA[
عليرضا خمسه؛ تلاش براي جهاني شدن
گروه ادب و هنر - جشنواره تئاتر فجر به عنوان بزرگترين رويداد در حوزه تئاتر كشور بايد محل حضور گروه هاي معتبر و طراز اول تئاترجهان باشد. در سال هاي گذشته تلاش هاي فراواني براي بين المللي كردن جشنواره تئاتر فجر صورت گرفته است اما تاكنون حضور گروه هاي نمايشي معتبر خارجي در آن كمرنگ بوده است.
اميدوارم در آينده شاهد حضور گروه هاي حرفه اي و معتبر تئاتر جهان در جشنواره بين المللي تئاتر فجر باشيم و مسئولان برگزاري اين جشنواره به خاطر ضعف آموزشي تئاتر ايران به فكر برگزاري سمينارهاي آموزشي تئاتر در جشنواره باشند.
]]>
<IMAGE>/1385/851020/world/008802.jpg</IMAGE>
<![CDATA[
قطب الدين صادقي؛ رسيدن به نقطه مطلوب
جشنواره ها بايد توانايي هاي فرهنگي و هنري يك جامعه را در مسير رسيدن به بلوغ فرهنگي تقويت كنند. كار هنر به ويژه تئاتر رسيدن به تفاهم و نزديكي انسان ها و طرح ارزش هاي والا و ماندگار جوامع بشري است.برگزاري جشنواره تئاتر يك رويداد فرهنگي است كه در آن شيوه ها و تكنيك هاي جديد بازيگري، كارگرداني و نمايشنامه نويسي مورد مبادله هنرمندان آن حوزه قرار مي گيرد. جشنواره تئاتر فجر به عنوان مهم ترين رويداد تئاتري كشور ظرف دوره هاي گذشته از نظر اجتماعي و هنري پيشرفت هايي داشته است اما تا نقطه مطلوب فاصله بسيار دارد. براي رسيدن به نقطه مطلوب بايد چهارچوب ها را تعريف كرد و دانست كه اين جشنواره با چه هدفي و به دنبال چگونه تئاتري است. متأسفانه جشنواره تئاتر فجر از اين ويژگي محروم مانده است.
]]>
<IMAGE>/1385/851020/world/008799.jpg</IMAGE>
<![CDATA[
پري صابري؛ رقابت عامل پويايي
اگر عامل رقابت را از يك جشنواره بگيريم درواقع پويايي را از آن جشنواره گرفته ايم و آن رويداد فرهنگري هنري را به بازار تبادل اجرا تبديل كرده ايم.
جشنواره تئاتر فجر بزرگداشت رويدادي است كه طي بيست وچهار دوره مستمر نام تئاتر را به عنوان يك هويت زنده به خود گرفته است. اين جشنواره با كيفيتي كه در ذات خود دارد توانسته است نام تئاتر را در ايران نگه دارد و استمرار آن موجب استمرار جريان كلي تئاتر كشور شود.با اين همه رقابت انگيزه حركت بيشتر است.
رقابت در جشنواره هاي هنري در جهت تلاش بيشتر هنرمندان صورت مي گيرد تا هر كسي بهترين توانايي و استعداد خود را بروز دهد. درصورتي كه اين نقطه قوت را از جشنواره ها بگيريم خود به خود آن جشنواره را بي رمق كرده ايم. غيررقابتي كردن جشنواره تئاتر فجر لطمه زدن به پيكره تئاتر كشور است.]]>
</TEXT>
</DOC>
<DOC>
<DOCID>HAM2-851020-091</DOCID>
<DOCNO>HAM2-851020-091</DOCNO>
<ORIGINALFILE>/1385/851020/world/_asib.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[تأملي بر آثار و خطرات وابستگي هاي عاطفي شديد
بيماري محبت]]>
</TITLE>
<TEXT>
<IMAGE>/1385/851020/world/008790.jpg</IMAGE>
<![CDATA[
ابراهيم اصلاني
مرز بين رفتارهاي سالم و ناسالم چيست؟ اين سؤال بر اساس رويكردهاي مختلف، پاسخ هاي متفاوتي در روان شناسي دارد. در بسياري از موارد، تشخيص رفتار سالم از ناسالم آن چنان كه عامه تصور مي كنند، كار راحتي نيست. حتي اگر اين چنين تشخيص هايي بين مردم رايج باشند، ملاك قابل قبولي محسوب نمي شوند. روان شناسان باليني سعي مي كنند با تعيين ملاك هايي دقيق، مرز بين رفتارهاي سالم و ناسالم را تشخيص دهند. در اين ميان، نكته مهم آن است كه هر رفتار در يك طيف مورد مطالعه قرار مي گيرد. توضيح اين موضوع با مثالي مؤثرتر خواهد بود. به عنوان نمونه، ترس، رفتاري است كه مي توان آن را در طيفي بين صفر تا صد بررسي كرد. ترس در حد صفر اگرچه در عمل به ندرت قابل مشاهده مي شود اما رفتار چندان سالمي به حساب نمي آيد. كودك يا بزرگسالي را تصور كنيد كه از هيچ كس و هيچ چيز نمي ترسد؛ آيا احتمال آسيب پذيري چنين فردي زياد نيست؟ براي حفظ سلامت و ايمني در زندگي، وجود مقداري از ترس لازم است. احساس خطر و ترسيدن در بعضي از موقعيت هاي زندگي باعث دوام و بقاي  ما مي شود. اگر كسي به اين دليل كه نمي ترسد به سيم لخت برق دست بزند، آدم جسوري به حساب نمي آيد و به طور حتم اين نوع نترسيدن، سر او را به باد خواهد داد. هر چه در اين طيف پيش تر رويم، جنبه هاي غيرعادي موضوع بيشتر خواهد شد. وقتي ترس به حدي برسد كه روند زندگي عادي را مختل كند به اصطلاح روان شناسان به رفتاري مرضي تبديل مي شود و رفتاري ناسالم است. كسي از بلندي به حدي مي ترسد كه حتي حاضر نيست پشت بام برود؛ كودكي ترس مرضي در مورد مدرسه رفتن دارد؛ فردي كه از ترس غرق شدن تا كنار استخر هم نمي رود؛ نمونه هايي از جنبه هاي ناسالم رفتار محسوب مي شوند.
به اين ترتيب، بسياري از رفتارها مانند اضطراب، غم و حساسيت تا حدي عادي هستند و حتي وجودشان در زندگي لازم است. اما همين رفتارها وقتي به حدي افزايش يابند كه روند عادي زندگي را دچار اختلال كنند و مشكلاتي را در ارتباط فرد با خودش و ديگران به وجود آورند جزء رفتاري مرضي و ناسالم قرار مي گيرند.
محبت بيش از حد!
مطالب گفته شده در مورد عشق و محبت نيز مصداق دارد. همان گونه كه بي تفاوت بودن و به تعبير عاميانه عاطفه نداشتن، رفتاري مقبول نيست، گاهي محبت شديد به رفتاري مرضي تبديل مي شود. تصور زندگي عاري از عشق و محبت، امكان پذير نيست. يكي از نيازهاي مهم هر انسان اين است كه مورد محبت قرار بگيرد و به ديگران محبت كند. لازم نيست درباره فوايد و آثار عشق و محبت و ضرورت هاي آن سخن بگوييم، چرا كه بخش قابل توجهي از نوشته ها، آثار هنري و ادبي بشر در همين باره است. هدف همه فعاليت هاي بشردوستانه اين است كه انسان ها عشق و محبت را جايگزين جنگ و تنفر كنند. زلزله بم را به خاطر داريد؟ موجي از نوع دوستي در ايران و جهان راه افتاد و عشق و محبت با تبلورهاي مختلف در قلوب مردم فوران كرد. انسان ها حتي اگر عشق و محبت را فراموش كرده باشند باز هم در موقعيت هايي اين نياز را در زندگي خود باز مي يابند و به آن روي مي آورند.
اما محبت مرضي چيست؟ گاهي شدت عشق و علاقه آدم ها به همديگر به حدي است كه به صورت پديده اي دست و پاگير و مشكل آفرين درمي آيد. محبت مرضي، وابستگي هاي شديد را به همراه مي آورد كه نتيجه آن به طور معمول چندان خوشايند نيست. گاهي انسان ها در عشق و محبت به يكديگر تا حدي پيش مي روند كه تصور فقدان، هجران، بيماري و هر نوع آسيبي براي طرف مقابل را ناممكن و غير قابل تحمل مي پندارند. دوست داشتن فرزند، همسر، مادر، خواهر،  برادر و غيره و ناراحتي  براي غم و رنجي كه بدان ها وارد مي شود، غير عادي نيست. اما اگر به عنوان يك انسان اين اصل را بپذيريم كه زندگي در هر حال ادامه دارد و كسي كه زنده است بايد زندگي كند. بايد به شدت مراقب اين موضوع باشيم كه با فقدان يا هجراني، سر رشته زندگي را گم نكرده و همه چيز را بر باد رفته تلقي نكنيم. اگر از ديدگاه روان شناسي سلامت به موضوع نگاه كنيم دلايلي وجود خواهند داشت كه ثابت مي كنند بايد مراقب ورود به مرحله مرضي محبت باشيم:
1 - هر انسان موجودي منحصر به فرد است كه بايد از توانايي هاي خود در زندگي حداكثر بهره را ببرد. اگر چه عشق و محبت يكي از ضرورت هاي زندگي است، اما هدف غايي زندگي خودشكوفايي و كمال است. در روان شناسي معنا گرا، حتي فقدان نيز در مسير معنايابي و دستيابي به مفهومي جديد از زندگي توجيه مي شود. حرف زدن و حتي تصور فقدان يا هجران عزيزي بسيار سخت است، اما اينها واقعيت هايي هستند كه در زندگي همه حضور دارند و بايد آمادگي هاي لازم براي مواجهه با آنها وجود داشته باشد. كسي كه به دليل وابستگي  عاطفي شديد با فقدان عزيزي، زندگي خود را از دست رفته و پوچ مي پندارد بايد تلقي خود از فلسفه و مفهوم زندگي را تغيير دهد.
2 - عشق و محبت در هر وجه آن، به معناي فدا شدن و نابودي نيست. محبت نبايد به شكل زنجيري باشد كه دست و پاي انسان ها را دربند و گرفتار كند، تعبير جبران خليل جبران در اين باره بسيار جالب و قابل توجه است. او وقتي از زناشويي سخن مي گويد به زن و شوهر ها توصيه مي كند:
در همراهي خود حد فاصل را نگاه داريد،
و بگذاريد بادهاي آسمان در ميان شما به رقص درآيند.
به يكديگر مهر بورزيد اما از مهر بند مسازيد؛
در كنار يكديگر بايستيد، اما نه تنگاتنگ.
زيرا كه ستون هاي معبد دور از هم ايستاده اند، 
و درخت بلوط و درخت سرو در سايه يكديگر نمي بالند.
3 - زندگي پديده اي پيوستاري است، نه تك مرحله اي؛ عده اي طول و عرض زندگي را اشتباه مي گيرند و به تفسير زندگي با حوادث و رويدادهاي ريز و درشت مي پردازند.
منكر حوادث سرنوشت ساز در زندگي نيستيم، اما فراموش نكنيم كه بعد از هر حادثه اي، اولاً زندگي ادامه دارد و ثانياً چرخ بازيگر از اين گونه حادثه ها بسيار دارد. به طور طبيعي هر سختي و هر رنج و غمي بر اساس شدت و ضعف خود، انسان را تحت تأثير قرار مي دهد و گاهي آثار آنها تا آخر عمر هم از خاطر زدوده نمي شود. حتي در موقعيت هاي زيادي آثار اصلي يك موضوع غمبار مانند فقدان عزيزي، بعد از مدتي نمايان مي شود و به مرور زمان، از درون، انسان را دچار فرسودگي مي كند. واقعاً در بسياري از شرايط سخت و ناگوار، به غير از گفتن خدا به انسان صبر بدهد كاري نمي شود كرد. با اين همه، زندگي يك پيوستار است و بايد هر مرحله آن با مراحل قبل و بعد ارتباط داشته باشد. آنهايي كه افق وسيع تري در زندگي دارند با سختي هاي زندگي بهتر كنار مي آيند. دوستي مي گفت: زندگي سخت نيست، پيچيده است؛ و بيشتر ما در درك پيچيدگي هاي زندگي درمي مانيم نه در درك سختي هاي آن. يعني سختي ها را مي پذيريم اما پيچيدگي ها را نمي توانيم تفسير كنيم.
نمونه يابي
براي توضيح ملموس موضوع، نمونه هايي از مصاديق محبت مرضي را در جايگاه هاي مختلف زندگي بيان مي كنيم.
1 - عشق - همان گونه كه عشق حادثه اي مهم در زندگي هر انسان تلقي مي شود، شكست عشقي نيز ضايعه اي عميق و دردناك به حساب مي آيد. افسردگي، اختلالات رواني و در موارد شديد تر خودكشي، در شكست هاي عشقي رواج دارد. اگرچه عشق هايي وجود دارند كه با ارزش و صادقانه هستند اما در بيشتر موارد، عشق ها و به خصوص عشق هاي جواني ساده انگارانه و سطحي اند. البته اين موضوع در برخي فرهنگ ها با كاستي هايي در رفتار اجتماعي آميخته است و جهت گيري عشق ها، اغلب رنگ جنسي است تا عاطفي. صرف نظر از اين موضوعات، عشق مي تواند تلاشي براي معنايابي در زندگي تلقي شود، اما عشق هاي شديد و گاهي فراتر از دو آتشه، مي توانند عواقبي وخيم  بر جاي بگذارند. لازم به يادآوري است كه شايد اين عواقب وخيم هميشه وجه منفي نداشته باشند و چه بسا نتايج مثبتي نيز به بار بياورند اما در هر حال، پايان يك شكست عشقي شديد به هر دليلي كه باشد نگران كننده است و بايد مراقبت هاي لازم به عمل آيد.
2 - زن و شوهري - جايگاه محبت و دوست داشتن در زن و شوهري در طيفي جالب قرار مي گيرد و به همين دليل سوژه هاي طنز زيادي در اين باره وجود دارد. زن و شوهرهايي هستند كه چشم ديدن همديگر را ندارند و در مقابل، زن و شوهرهايي را مي توان يافت كه به اصطلاح جانشان براي هم درمي آيد. گاهي زن و شوهر به قدري يكديگر را دوست دارند كه به وابستگي عاطفي شديد منجر مي شود و در موقعيت هاي بحراني مانند فقدان يكي از طرفين، زندگي طرف مقابل هم مورد تهديد قرار مي گيرد.
3 - پدر و مادري - محبت مرضي در پدر و مادر نمود بارزتر و گسترده اي دارد. به دلايل زيادي، در شرايط امروزي فرزند پروري، محبت مرضي شيوع زيادي پيدا كرده است. محدود شدن ارتباطات گروهي، افزايش چشم و هم چشمي و رقابت، ضعف در فلسفه زندگي و دانش تربيتي تك فرزندي و انواع مسائل ديگر باعث شده اند فرزندان در كانون توجه والدين قرار بگيرند. اگرچه اين پديده با عنوان فرزندسالاري شناخته مي شود ولي در واقع، تعبير فرزند ابزاري از آن صحيح تر است. اما آن چه محبت مرضي در رفتار فرزندپروري شناخته مي شود چيزي فراتر از فرزندسالاري و فرزندابزاري است. در محبت مرضي بين والدين و فرزند به خصوص در خانواده هاي تك فرزند، دلبستگي عاطفي شديدي به وجود مي آيد كه با مخاطرات زيادي همراه است. اگرچه محبت مرضي والدين، مشكلاتي را در سنين كودكي و نوجواني براي فرزندشان توليد مي كند. اما به طور معمول، مشكلات جدي تر از آغاز جواني به چشم مي آيند. در همه زمينه ها و شرايطي كه فرد بايد استقلال و هويت فردي اش را نشان دهد مانند اشتغال، ازدواج، ادامه تحصيل و غيره، وابستگي عاطفي شديد به والدين دردسرساز مي شود.
4 - معلمي - بعضي از معلمان از اين كه دانش آموزان يا دانش آموزان شان عاشق آنها هستند به خود مي بالند. اين رفتار به هيچ وجه رفتاري حرفه اي محسوب نمي شود. دردسازترين موقعيت اين موضوع دوره ابتدايي است. وقتي دانش آموزي با ناشيگري معلم، به حدي به او وابسته مي شود كه گاهي حتي حاضر نيست در سال تحصيلي بعد سر كلاس معلم ديگر بنشيند. اگر معلمي به اين موضوع افتخار كند و آن را امتيازي براي خود بداند نه تنها دچار اشتباهي حرفه اي شده است بلكه دانش آموزان را با مشكل روبه رو مي سازد. از نظر حرفه اي، رابطه معلم - دانش آموز، ارتباطي تعريف شده و محدود به حيطه و وظايف شغلي است. هر گونه اقدامي فراتر از اين چارچوب، رفتاري غيرمسئولانه و آسيب زا تلقي مي شود. علاقه و محبت، ضرورت معلمي است اما محبت مرضي حتي اگر آثار به ظاهر مثبت داشته باشد در نهايت آسيب زا خواهد بود. معلمان بايد در همه دوره ها مراقب باشند كه ارتباط و صميميت بين آنها و دانش آموزان به وابستگي هاي عاطفي شديد نيانجامد.
5 - مشاوره - يكي از آسيب هاي جدي در مشاوره كه به ويژه در فرهنگ ها به دليل غلبه رفتارهاي احساسي شيوع بيشتري دارد به وجود آمدن وابستگي هاي عاطفي بين مشاور و مراجع است. مشاوران حرفه اي كه با مباني علمي و عملي شغل خود به خوبي آشنا هستند كمتر در اين دام مي افتند. اما بعضي از مشاوران در فرايند مشاوره به گونه اي عمل مي نمايند كه مراجع را دلباخته خود كنند! مشاوره در مفهوم واقعي خود كه رفتاري حرفه اي است اصول و چارچوب كاملاً مشخصي دارد و ارتباط مشاوره اي نيز ارتباطي محدود به عملكرد حرفه اي است. مشاوراني كه دانسته يا نادانسته، مراجع را به خود وابسته مي سازند درك درستي از مشاوره نداشته  و حتي صلاحيت اين كار را ندارد. البته يكي از روش هاي مشاوره اي، روش حمايتي است كه جايگاه و نحوه اعمال اين روش نيز مشخص و تعريف شده است و بايد در موارد خاص و ضروري اعمال شود.
شديدترين محبت
طبق آيات صريح قرآن مجيد، شديدترين محبت فقط در يك مورد مجاز است و آن محبت نسبت به خداوند است. در آيه 165 سوره بقره آمده است: اما كساني كه ايمان دارند كمال محبت را فقط نسبت به خدا دارند؛ به اين ترتيب، شدت محبت فقط در مورد خداوند حد و مرز ندارد چرا كه اين شدت، وابستگي انسان به خدا را افزايش و وابستگي هاي ديگر را كاهش مي دهد. خداوند لايزال و داراي رحمت بي پايان است، بنابر اين محبت به او هر چه شديدتر باشد هيچ گاه با نقصان و كاستي مواجه نمي شود.
مراقب و آينده نگر
بسياري از ضرورت هاي زندگي ايجاب مي كند كه هر كدام از ما در موقعيت ها و شرايط زماني مختلف با تأملي در مسير زندگي، به ارزيابي و بازنگري خود و محيط بپردازيم. هميشه مخاطرات و تهديد ها به بلايا و گرفتاري هاي رايج محدود نمي شوند. گاهي تهديد كننده ها در درون ما هستند و از آنها غافل مي مانيم. يكي از مخاطرات دروني كه مي تواند هر انساني را به طور جدي تهديد كند محبت مرضي و عواقب ناشي از آن است. اگر كسي را به شدت دوست داريد تا حدي كه زندگي بدون او براي تان قابل تصور نيست، توصيه مي كنيم مراقب و آينده نگر باشيد.
گاهي انسان ها چون خيلي خوبند يا اصرار دارند كه خود را خيلي خوب نشان دهند و يا به عمد چنين نقشي را بازي مي كنند، در محبت و عشق و علاقه از همه حد و حدود مي گذرند. خيلي خوب بودن و شدت محبت مي تواند نشانه اي نگران كننده باشد كه ناديده گرفتن آن آسيب زا خواهد بود، در هر نوع محبت، دوستي، عشق و علاقه بايد فاصله ها را بشناسيم و رعايت كنيم.]]>
</TEXT>
</DOC>
<DOC>
<DOCID>HAM2-851020-092</DOCID>
<DOCNO>HAM2-851020-092</DOCNO>
<ORIGINALFILE>/1385/851020/world/_asib.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[توفيق در ازدواج]]>
</TITLE>
<TEXT>
<![CDATA[فاطمه مشهدي رستم
ازدواج، نفس يك تصميم گيري مهم و مقدس و بدون بازگشت است! تصميم گيري مهم و مقدس و بدون بازگشتي كه تو را از تو بودن جدا ساخته و به قله ما شدن مي رساند! انسان در مدت زمان زندگي، يعني از ابتداي تولد تا دوران كهنسالي، از مراحل گوناگون رشدي، نظير نوزادي، نوپايي، كودكي، نوجواني، جواني و كهنسالي گذر مي كند. در هر يك از اين مراحل، فعاليت خاص و متفاوتي اهميت مي يابد كه رسيدن و انجام تمامي آنها در سلامت رواني انسان، جايگاهي ويژه و قابل توجهي دارد؛ به نحوي كه رشد مراحل بعدي، زندگي انسان را تحت الشعاع خود قرار مي دهد.
كسب هويت در نوجواني
اريك اريكسون، روانشناس برجسته مي گويد: زندگي انسان از مراحل مختلفي تشكيل شده است كه به طور متوالي و پي درپي قرار گرفته اند. در هر مرحله رشد، وظيفه رواني خاصي وجود دارد كه اگر فرد، آن وظيفه رشدي را انجام دهد، مي تواند آن مرحله را به درستي پشت سر بگذارد و به  مرحله بعدي رشد وارد شود.
اريكسون، برجسته ترين و مهم ترين فعاليت يا وظيفه رشدي دوران نوجواني را كسب هويت مي داند. به نظر وي، يك نوجوان بايد از طريق فعاليت، تلاش و كوشش، تفكر و ارزيابي و نقد به يك هويت پايدار و مستقل برسد. يعني نوجوان بايد دريابد كيست، چه خصوصيات و صفاتي دارد، براي آينده اش چه مسيري را مي خواهد طي كند، ارزش ها و هنجارهاي او در زندگي چيست، در راه رسيدن به اهداف و آمال خود چه فعاليت هايي را بايد انجام دهد و چه تعهداتي نسبت به خود و ديگران دارد. زماني كه نوجوان توانست براي سؤال هاي مطرح شده، پاسخ درست و مناسبي بيابد، بايد بداند در مسير كسب يك هويت مستقل و پايدار، موفق بوده است.
البته كسب هويت مستقل و پايدار، لازمه دوران بزرگسالي سالم نيز مي باشد. چرا كه اگر فرد، در دوره نوجواني خويش نتواند به هويت مورد نظر برسد، قطعاً در مراحل بعدي رشد خويش با مشكلات گوناگون روبه رو خواهد شد. بنابراين، زماني كه فرد دريافت كيست و نهايتاً به هويت خود دست يافت، آنگاه وارد مرحله جواني مي شود؛ مرحله اي كه اريكسون، از آن به عنوان مرحله صميميت و ازدواج ياد مي كند.
جواني، دوران صميميت
در دوران جواني آنچه از اهميت فوق العاده و حائز اهميتي برخوردار است، مسئله برقراري روابط صميمانه است كه عمدتاً به رابطه با جنس مخالف منجر مي شود. بهترين صورت صميميت را مي توان در يك ازدواج درست و بجا ملاحظه كرد. بايد دانست ازدواج سالم تضمين كننده رشد رواني و سلامت رواني بالاست. تحقيقات و مطالعات متعددي كه در كشورهاي مختلف انجام شده، نشان داده است افراد متأهل از سلامت رواني بالاتري برخوردارند. از طرفي، نتايج حاصله از اين تحقيقات و مطالعات، درباره كيفيت ازدواج، مي گويد: افرادي كه از ازدواج خود راضي هستند و مشكلات كمي دارند، در مقايسه با افرادي كه در ازدواج خود مشكلاتي دارند از سلامت رواني بالاتري برخوردارند. به طور كلي يك ازدواج صحيح، ضامن سلامت روان انسان هاست. همان طور كه يك ازدواج اشتباه مي تواند باعث مشكلات عديده اي شده و بهداشت رواني انسان را مختل و او را دچار افسردگي و نارضايتي از زندگي و انزوا نمايد.]]>
</TEXT>
</DOC>
<DOC>
<DOCID>HAM2-851020-093</DOCID>
<DOCNO>HAM2-851020-093</DOCNO>
<ORIGINALFILE>/1385/851020/world/_asib.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[نگــاه
موفقيت فرد يا گروه؟]]>
</TITLE>
<TEXT>
<![CDATA[مرضيه سبزعليان
ما آدم هايي فردگرا هستيم، همه كيف ما از زندگي خلاصه مي شود در يك خلوت دنج بدون مزاحم.
حكومت هاي پادشاهي ايران از خلفاي عباسي- صفاريان و غزنويان گرفته تا دوره قاجار همه از فعاليت هاي جمعي، دسته و گروه شدن مردم مي ترسيدند و نگران جوشش و جنبش هايي از بطن اين تجمع ها بودند. به همين دليل نيز همه اين حكومت ها از طريق ايادي و انصار خود سعي كردند بدبيني و بي اعتمادي را جايگزين تفاهم، اعتماد و مشاركت گروهي كنند. ما ياد گرفتيم فردگرا شويم و نسل ما آموخت با تكيه بر ضرب المثل هايي از جنس همين تفكر غالب مثل هر كس به فكر خويش است و... از فعاليت هاي گروهي بپرهيزد.
مسئله فردگرايي ريشه در تاريخ چند هزار ساله ما دارد. ما كمتر طي تاريخ سياسي- اجتماعي كشورمان توانسته ايم گروه هايي منسجم را داشته باشيم. چنانچه اگر طي يك برهه از زمان گروه هايي هم مانند؛ گروه هاي سياسي- فرهنگي- سياه جامه گان، سربداران و يا حتي اميركبيري شكل گرفت خيلي زود به وسيله افرادي از ميان خودشان فرو ريخت. زيرا تربيت ما برخي از ما متكي بر فرد است، ما عادت نكرده ايم به جمع اعتماد كنيم و در مقابل، حقوق فردي افراد را در ميان جمع محترم بشناسيم.
ما كمتر بازي هاي گروهي را موفقيت آميز پشت سر گذاشته ايم. همين قدر كه به نتايج مسابقات فوتبال، واليبال و... در مقابل ورزش هاي تك نفره مانند وزنه برداري و كشتي و... نگاه كنيم متوجه مي شويم كه تا چه اندازه در فعاليت هاي فردي موفق تر از كارها و بازي هاي گروهي بوده ايم.
اما نكته مهم تر اين است كه ما علاوه بر ضعف در مشاركت و عدم اعتماد به جمع حتي در داوري نسبت به يك فعاليت گروهي نگاه فردي داريم. چنانچه در شكست ورزش هاي گروهي و ملموس تر از همه آنها مثل همين فوتبال، هميشه يك نفر با عنوان مربي، دروازه بان يا يك نفر بازيكن خاص مسئول شكست تيم شناخته مي شود و ما حتي در قضاوت هايمان غافل از نگاه جمعي و ارزيابي جمعي و گروهي هستيم.
زيرا به عقيده دكتر قرايي مقدم، جامعه شناس و استاد دانشگاه ما هيچ وقت در نظام آموزشي خود كار و تحقيق گروهي انجام نداده ايم و نمره گروهي نگرفته ايم، چون هيچ گاه مسئولان گروه را موظف به انجام كاري نكرده اند.
متاسفانه نه نظام آموزشي ما و نه رسانه هاي شنيداري و ديداري ما در جهت تقويت گروه و گروه گرايي نكوشيده اند، بلكه گاهي ناخواسته به رواج بدبيني در كار تيمي سرعت بخشيده اند.
دكتر قرايي مقدم ايجاد مسئوليت ها و گروه هاي جديدي را طي سالهاي اخير يكي از راهكارهاي موثر در افزايش فعاليت گروهي مي داند، اما معتقد است تا زماني كه شهردار مدرسه و يا شوراي محلي ايجاد شود، اما اختيارات لازم به آنها داده نشود، هرچند هدف اداره امور به دست خود بچه هاي مدرسه و يا اهالي يك محله است، اما هيچ گاه اين نوع از دموكراسي كه گاهي حكومت و يا مسئولان آن را با گرفتن اختيارات محدود مي كنند، نمي تواند گروه گرايي را تقويت كند.
ويژگي و قدرت گروه
دكتر قرايي مقدم با اشاره به اين كه ما در ايران گروه هاي واقعي نداريم، گفت: گروه تعريف و ويژگي خاصي دارد كه معمولاً اين ويژگي را در ميان گروه هاي حتي خودجوش ايراني نمي توان ديد.
اعضاي يك گروه، اهداف و احساسات مشترك دارند، با يكديگر احساس همدلي مي كنند و در نهايت هر فرد در گروه، محدوده مشخص و ارتباط متقابل با ديگر اعضا دارد.
اما دكتر قرايي مقدم وجود و قدرت گروه ها را در دنياي كنوني يكي از ملزومات قدرت سياسي- اجتماعي و اقتصادي و حتي نظامي يك كشور مي داند و مي گويد: شكل گيري رفتارهاي گروهي در ميان مردم يك جامعه مي تواند مايه اقتدار و شكوه نظامي يك كشور در هنگام بروز جنگ شود. در واقع مردمي كه رفتار گروهي را تجربه كرده باشند در شرايط بحراني جنگ و يا بلاياي طبيعي خيلي هوشيارتر، موفق تر و سريع تر از مردم جامعه اي عمل مي كنند كه رفتار گروهي ضعيفي داشته اند. به بيان ديگر وجود گروه هاي مختلف مي تواند همبستگي ارگانيكي در جامعه ايجاد كند و ارتباط گروهي سالم را تقويت كند.
دكتر قرايي مقدم اولين مرحله آموزش و ورود به گروه را خانواده و كودكستان مي داند و معتقد است با ترويج و آموزش رفتارهاي گروهي و انجام كارها به صورت مشاركتي در خانه و سپس مدارس، مي توانيم نگاه نسل هاي آينده را به گروه و فعاليت گروهي تغيير دهيم.
مهمترين و اولين گام براي رسيدن به اين اهداف گنجاندن مباحث مربوط به گروه در محتواي كتاب هاي درسي و كارگروهي خواستن و نمره تيمي دادن به دانش آموزان است.
براي تشكيل گروه بايد خودآگاهي حاصل شود و تا زماني كه همه افراد ضرورت وجود گروه را حس نكنند، گروه موفق شكل نمي گيرد و به اهداف خود نمي رسد.]]>
</TEXT>
</DOC>
<DOC>
<DOCID>HAM2-851020-094</DOCID>
<DOCNO>HAM2-851020-094</DOCNO>
<ORIGINALFILE>/1385/851020/world/_asib.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اجتماعی</CAT>
<CAT xml:lang="en">Social</CAT>
<TITLE>
<![CDATA[جدول اعداد(سودوكو)260]]>
</TITLE>
<TEXT>
<IMAGE>/1385/851020/world/008820.jpg</IMAGE>
<![CDATA[
اعداد 1 تا 9 را در هر يك از سطرها و ستون ها و مربع هاي كوچك 3 در 3 طوري قرار دهيد كه فقط يك بار نوشته شود. پاسخ جدول را فردا در روزنامه ملاحظه خواهيد كرد.]]>
</TEXT>
</DOC>
<DOC>
<DOCID>HAM2-851020-095</DOCID>
<DOCNO>HAM2-851020-095</DOCNO>
<ORIGINALFILE>/1385/851020/world/_econw.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[آمريكا؛ امپراتور بدهكاري]]>
</TITLE>
<TEXT>
<IMAGE>/1385/851020/world/008793.jpg</IMAGE>
<![CDATA[
ترجمه؛ابوالحسن مروجي
آمريكا در حال حاضر با كسري دوقلو مواجه مي باشد. كسري حساب جاري يا تراز بازرگاني خارجي و كسري بودجه فدرال. كسري ساليانه تجاري ما به مرز حدود 700 ميليارد دلار رسيده است. اين كسري معادل نزديك به 6 درصد توليد ناخالص داخلي آمريكا كه حدود 5/12 تريليون دلار بوده، مي باشد. بودجه ساليانه 2 تريليون و 300 ميليارد دلاري آمريكا در سال 2005 حدود 450 ميليارد دلار كسري داشته است؛ يعني هزينه هاي ملي بيش از درآمد. در اين رابطه سازمان ملل هشدار داد كه تداوم كسري هاي آمريكا ريسك بهم زدن تعادل اقتصاد جهاني را در پي خواهد داشت.
بدهي ملي آمريكا در سال 2001 كه جورج بوش بعنوان رئيس جمهور سوگند ياد كرد، در حدود 7/5 تريليون دلار بوده است ولي تا آخر 26 ژانويه 2006 به رقم نجومي 8,189,951,819,188 دلار افزايش يافت. با جمعيت 298 ميليون نفري ايالت متحده، سهم هر شهروند آمريكايي از اين بدهكاري در حدود 450/27 دلار برآورد شده است. اين بدهي ملي معادل حدود 7/65 درصد توليد ناخالص داخلي مي باشد كه معادل حدود 5/1 درصد توليد ناخالص داخلي هم بابت بهره آن پرداخت مي گردد.
بخش اعظم اين بدهي ها، حدود 4/4 تريليون دلار به خارجي ها، بخصوص چين و ژاپن و كشورهاي صادر كننده نفت مي باشند كه در اوراق بهادار آمريكا از جمله انواع bonds( نوعي بدهكاري، iou )و سهام
( نوعي مالكيت )و بخش هاي ديگر سرمايه گذاري كرده اند.
درحالي كه سطح پس انداز در آمريكا ناچيز بوده ولي حدود 80-70 درصد پس انداز دنيا را مصرف مي كند. آمريكا مديون سخاوت خارجيان بخصوص چين و ژاپن مي باشد.
تحليلگران اقتصادي ادعا مي كنند اگر آنها به قول معروف 2 شاخه را بكشند، به عبارتي اگر تصميم بگيرند پول هايشان را از سيستم اقتصادي آمريكا بيرون بكشند، ذخاير ارزي خود را از دلار به ديگر ارزها تغيير دهند، خريد اوراق خزانه داري آمريكا را كه در ارزشش ترديد بسيار وجود دارد، متوقف نمايند و بدهي هاي آمريكا را تأمين نكنند، دلار آمريكا به پرتگاه سقوط خواهد كرد، نرخ بهره افزايش يافته و بازار مسكن هم دچار سقوط مي شود.
در نتيجه اقتصاد آمريكا با ركود عميق مواجه مي شود. بحران جدي تر اينجا است كه به دليل منافع مشترك بين ايالات متحده و شركاي تجاري، اين عواقب تنها گريبانگير اقتصاد ايالات متحده نخواهد بود، بلكه يك خودكشي اقتصادي همگاني مي باشد. سقوط دلار آمريكا يعني سقوط عمده اقتصاد جهان بويژه چين و ژاپن.
براي مردم آمريكا شگفت آور است كه چرا ايالت متحده داراي چنين كسري هاي عظيمي شده است. وضعيت موجود به هيچ وجه براي آنها خوشايند نيست. چرا اين كشور، عراق را مورد حمله قرار داده و همچنين جنگ عليه تروريست براه انداخت ؟ اقداماتي كه مطمئناً اشتباهات پرهزينه اي بودند.
آمريكا ارتش مي فرستد، كشوري را فتح مي كند و مجدداً صدها ميليارد دلار براي بازسازي آنها هزينه مي كند. گويي اين كشور تصميم به نابودي خود گرفته است. اول با ورشكسته كردن اقتصاد خود و بعد هم با دشمن تراشي در سراسر جهان. اينها دقيقاً همان اتفاقاتي هستند كه نبايد رخ دهند ولي مي بينيم كه دارند اتفاق مي افتند.
آمريكاييان بر اين باور هستند كه با مصرف پول ديگران مي توانند ثروتمند شوند. آنها همچنين به دلايلي معتقدند كه كشورهاي خارجي واقعاً تمايل دارند كه مورد تهاجم و اشغال آمريكا قرار گرفته و تصرف شوند. آنها مي پندارند كه براي هميشه مي توانند بدهي هاي خود را افزايش دهند.
در موقعيت فعلي، آمريكا يك ابرقدرت است، حال چه بخواهيم چه نخواهيم. بنابراين بايد نقش اساسي را در صحنه جهاني بازي كند. در ايالات متحده، آنچه كه در گذشته فروتني، خويشتنداري و منش جمهوريت حاكم بوده، حال توسط جريان هاي غالب و قدرتمند امپراتور جديد از هم گسسته و به جاي آن سيستم خودخواهي، هژموني و غرور، نيرنگ و بدهكاري ظهور يافت. قانون اساسي آمريكا دقيقاً همان بوده كه هست با همان عباراتي كه در ابتدا تدوين شده بودند، اما همه اينهايي كه در گذشته تعهد و وظيفه و التزام را به همراه داشتند در زمان حاضر به لاستيكي نرم تبديل شدند.
اما آمريكا چطور به امپراتور تبديل شد. در سال 1913 وقتي كه ماليات بر درآمدها و سيستم بانك مركزي فدرال خلق شدند، اين دو سيستم ابزار قدرتمندي شدند كه توانستند اين امپراتور را تأمين مالي نمايند. واقعه مهم ديگر در تكميل شكل گيري امپراتوري، تغيير ساختار پيمان برتون وودز بوده است.
در اين كنفرانس كه در جولاي سال 1944 ميلادي، اواخر جنگ جهاني دوم در ناحيه اي به اسم برتون وودز نزديك كوه واشنگتن در ايالت نيوهمشاير آمريكا برگزار گرديد، علاوه بر نمايندگان 44 كشور جهان، مسئولان سه سازمان بزرگ جهاني از جمله، صندوق بين المللي پول، بانك جهاني و سازمان تجارت بين المللي حضور به هم رساندند. در اين كنفرانس تصميماتي در راستاي ايجاد استاندارد مشخص جهان در رابطه با سيستم نظارتي هماهنگ در خصوص تجارت، سيستم پولي، ثبات مجدد اقتصادي اروپا و ژاپن و همچنين تصويب استاندارد پشتوانه دلار به ميزان هر 35دلار آمريكا در مقابل يك اونس طلا و انتخاب دلار آمريكا به عنوان ارز غالب و وابستگي ديگر ارزها به آن اتخاذ شدند.
در سال 1971 در زمان رياست جمهوري وقت آمريكا، ريچارد نيكسون، پيمان مذكور به معاهده اسميت سونين تغيير يافت. اين معاهده مشابه پيمان برتون وودز بوده ولي در مورد ارزها، الزام قابليت تبديل دلار به طلا به حالت تعليق در آمده كه دلار و متعاقب آن ديگر ارزها به حالت شناور در آمدند. در ادامه، مبادلات عظيم 9/1 تريليون دلاري روزانه بازار ارزها را كه امروز شاهد آن هستيم، در سال 1973 شكل گرفت.
ايالات متحده دچار ورشكستگي شده است و روي يخ راه مي رود. حال چه بايد كرد؟ اگر شما به طلبكاران 4400 دلار بدهكار بوده و نتوانيد آن را پرداخت نماييد، در دردسر افتاديد. ولي اگر به طلبكاران 4400 ميليون دلار بدهكار بوده و نتوانيد آن را پرداخت نماييد، آنها به دردسر افتادند. سناريوي اول به خيلي از آمريكايي ها و سناريوي دوم به بدهكارترين كشور جهان يعني ايالات متحده مربوط مي شود. كاخ سفيد بوش در حال حاضر 2 ميليارد دلار در روز قرض مي كند كه صرفاً سر پا بايستد.
براي بدست آوردن پول، واشنگتن در دهه هاي اخير با فروش انواع اوراق قرضه، عمدتاً به خارجيان، سعادت فريبنده آمريكا را تأمين مالي كرده است. تمايل و توانايي كشورهاي خارجي به ادامه دادن وام هايي كه هرگز پرداخت نخواهند شد و با ارزي كه دائماً ارزشش را از دست مي دهد، دوامي نخواهد داشت.
همچنين پس اندازهاي داخلي آمريكاييان بر باد رفته و حالا آنها با پس اندازهاي ديگر كشورها امورات خود را مي گذرانند. بدتر از اين اينكه دولت بوش از سازمان تأمين اجتماعي و 149حساب امانات ملي، آخرين دلار هاي باقيمانده را برداشته و خرج كرده است. امروز صندوق هاي وجوهات بزرگترين اقتصاد روي زمين غارت و لخت شده اند.
بهره هايي كه دولت آمريكا ساليانه بابت بدهي هايش مي پردازد تقريباً مساوي مي باشد با تمامي ماليات هايي كه آمريكاييان مي پردازند. دولت آمريكا درچنان بدهكاري عظيمي گير كرده است كه نمي تواند از آن رهايي يابد. اكثر لوازم و اجناس آمريكا ديگر ساخت آمريكا نيستند. كشورهايي كه در برابر آمريكا مازاد تجاري دارند، اين وجوه را دوباره به عنوان وام و سرمايه گذاري به آمريكا برمي گردانند.
انباشتگي بدهكاري هاي گيج كننده اي كه دارد در حجم زيادي رشد مي كند، يك سرنوشت بد و اجتناب ناپذير را براي آمريكا به ارمغان خواهد داشت.
منابع اصلي:
1 - empire of debt, addison wiggin william bonner
2 - convergence weekly, william thomas]]>
</TEXT>
</DOC>
<DOC>
<DOCID>HAM2-851020-096</DOCID>
<DOCNO>HAM2-851020-096</DOCNO>
<ORIGINALFILE>/1385/851020/world/_econw.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">اقتصاد</CAT>
<CAT xml:lang="en">Economy</CAT>
<TITLE>
<![CDATA[سايه روشن اقتصاد
ايران پانزدهمين واردكننده بزرگ سيگار]]>
</TITLE>
<TEXT>
<![CDATA[گروه اقتصادي- ايران با واردات سالانه 24 ميليارد نخ سيگار، پانزدهمين واردكننده بزرگ سيگار در جهان است.
مديرعامل شركت دخانيات ايران ميزان درآمد دولت از محل واردات سيگار طي سال هاي 84-81 را به ترتيب 47، 90، 87 و 84 ميليارد تومان برشمرد و تصريح كرد: پيش بيني مي شود كه درآمد دولت از محل واردات سيگار تا پايان سال جاري به بيش از 100 ميليارد تومان برسد. طاهري با بيان اين كه واردات سيگار بين سال هاي 78-74 ممنوع بوده است، خاطرنشان كرد: طي اين مدت سالانه حدود 30 ميليارد نخ به صورت قاچاق وارد كشور مي شد كه از سال 80 با برنامه ريزي هاي صورت گرفته و سياست دولت نياز 75 درصدي به سيگار كه از طريق قاچاق تأمين مي شده به صورت قانوني تحقق يافت.
طاهري با اشاره به اين كه 25 درصد از سهم بازار ايران در اختيار توليدات داخلي است، افزود: 75 درصد مابقي سهم بازار ايران از طريق سيگارهاي وارداتي خارجي و بخشي قاچاق تأمين مي شود. مديرعامل شركت دخانيات ايران با اشاره به ميزان مصرف سالانه 55 ميليارد نخ سيگار در كشور، گفت: 12 ميليارد نخ از طريق توليدات داخلي، 12 ميليارد نخ نيز از طريق توليدات مشاركتي با شركت هاي خارجي در محل شركت دخانيات و حدود 24 ميليارد نخ نيز توسط واردات قانوني و رسمي تأمين و حدود 10 ميليارد نخ نيز به صورت غيرقانوني وارد مي شود.
به گفته وي، هم اكنون 10 ميليون نفر از جمعيت ايران سيگار مصرف مي كنند كه به عنوان مثال ارزش سيگارهاي مصرفي آنها در سال جاري حدود يك هزار ميليارد تومان مي باشد كه از اين ميزان تنها 25 درصد از طريق توليد داخل تأمين و 75 درصد مابقي از طريق واردات و بخشي از آن نيز توسط قاچاق تأمين مي شود. وي با اشاره به اين كه 15 درصد سهم بازار مصرف داخلي سيگار از طريق قاچاق تأمين مي شود، تصريح كرد: هم اكنون كارخانجاتي در عراق و حاشيه جنوبي همسايگان ما شبكه قاچاق جعلي سيگار ايجاد كرده اند كه با مارك هاي كمپاني هاي ايراني و خارجي سيگار توليد مي كنند كه به شدت زيان بار و خسارت آفرين هستند.
مديرعامل شركت دخانيات ايران ميزان توليد اين شركت را در 9 ماهه نخست امسال 10 ميليارد نخ به ارزش فروش 114 ميليارد تومان برشمرد و خاطرنشان كرد: اين ميزان تا پايان سال جاري به حدود 13 ميليارد نخ خواهد رسيد. طاهري گفت: 84 درصد مصرف سيگار در كشورهاي در حال توسعه بوده و ايران پانزدهمين وارد كننده سيگار در دنيا محسوب مي شود.]]>
</TEXT>
</DOC>
<DOC>
<DOCID>HAM2-851020-097</DOCID>
<DOCNO>HAM2-851020-097</DOCNO>
<ORIGINALFILE>/1385/851020/world/_idea.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[ملاحظاتي فلسفي در باره رنگ
شبيه حس درد]]>
</TITLE>
<TEXT>
<IMAGE>/1385/851020/world/008787.jpg</IMAGE>
<![CDATA[
ترجمه: الهام منبع جود
فلسفه براي يافتن ماهيت رنگ، تلاش هاي فراواني را انجام داده است. نقشي كه رنگ درتجارب بصري و هنر به عنوان استعاره اي براي بيان احساسات در زندگي ما ايفا مي كند، آن را به موضوعي روشن براي تفكرات فلسفي مبدل كرده است. آيا رنگ بايد به عنوان يك بخش عيني از واقعيت در نظر گرفته شود يا خاصيتي است از مواد كه شبيه شكل يا اندازه است؟يا اينكه رنگ بيشتر به درد شباهت دارد كه فقط از طريق تجربه مي توان به آن دست يافت. در نتيجه بايد به آن به عنوان موضوعي ذهني نگريست؟
شايد هم رنگ چيزي است شبيه به زمان كه تا وقتي به آن مي انديشيم واقعي به نظر مي رسد، اما سرانجام آن را به عنوان يك خطاي حسي به كناري مي گذاريم؟ اگر رنگ مشابه حس درد است و آن را فقط از طريق تجربه حسي مي توان دريافت، ماهيت تجربه رنگ چيست؟ به عنوان مثال تجربه رنگ قرمز با رنگ آبي چه تفاوتي دارد؟ و سرانجام اگر رنگ صرفا يك خطاي حسي است، چگونه ما آن را با اين گستره وسيع مورد استفاده قرار مي دهيم و چگونه است كه يك حس غير واقعي اين قدر براي ما واقعي و پراهميت جلوه مي كند؟ اين سوالات نمونه پرسش هايي هستند كه درباره رنگ مطرح شده است؛ مواردي كه تلاش ما پاسخ دادن به آنهاست.
رنگ و متافيزيك
سوالات فلسفي مطرح شده درباره رنگ فقط منشأ علمي ندارند. براي شروع در نظر بگيريد كه ما چه محتوايي را براي بيان رنگ اشيا به كار مي  بريم. آيا رنگ يك ماده و يك خاصيت اساسي، يك حالت و يا تركيبي از ويژگي هاي ابتدايي آن است؟ اجازه دهيد قدري تأمل كرده و درباره خود رنگ پرسش هايي مطرح كنيم. در نگاه اول، خود رنگ چيست؟ اين كيفيت(رنگ)كه مي تواند خصوصيت يك جسم، ويژگي يك احساس و مانند آن باشد چه اهميتي دارد؟ هم چنين مي توان اين سوال را مطرح كرد: كيفيت يعني چه؟ رنگ يك جسم با ويژگي هاي صوتي آن چه تفاوتي دارد؟ اگر ما توجه خود را فقط برروي يك رنگ متمركز كنيم، مسئله مشكل تر خواهد شد. اين پرسشها را در نظر بگيريد: اساس رنگ قرمز چيست؟ قرمز و آبي چه تفاوتي دارند؟ ما چگونه مي توانيم قدمي در راه پاسخ دادن به اين سوالات برداريم؟ در اين جا تلاش هاي انجام شده در اين زمينه را بيان مي كنيم.
شكاكيت گرايي در رنگ
در هنگام مواجهه با سوالاتي مانند اساس رنگ قرمز چيست؟ بايد با اشاره به يك جسم قرمز رنگ يا به كمك استعاره به آن پاسخ داد. استعارات نيز تا اندازه اي حس رنگ قرمز را منتقل مي كند، امادرباره ماهيت آن چيز زيادي به دست نمي دهد.آيا روش بهتري وجود دارد كه بتوان ماهيت رنگ هاي منحصر به فرد را توضيح داد؟ آيا مي توان كليت رنگها را با جملات نغز ارضا كننده فلسفي بيان كرد؟
در نگاه اول، مسئله اين است كه ما به خصوصي و ذهني تلقي كردن رنگ قرمزي كه ادراك مي كنيم تمايل داريم. استفاده از رنگ قرمز، آبي و زرد ما را از طريق تجربه حسي به يك نقاشي جذب مي كند كه البته چنين تجربه اي توصيف پذير نيست. از آن جا كه بيان چگونگي درد مشكل ـ ونه غيرممكن ـ به حساب مي آيد، ممكن است بيان چگونگي تفاوت رنگ آبي و قرمز نيز تقريبا دشوار به نظر برسد. بنابراين بهتر است كه شكاكيت گرايي در رنگ تاييدي بر ديدگاه توصيف ناپذيري رنگ در نظر گرفته شده و به بيان محاسن آن بپردازيم.
همان طور كه گفتيم يك دليل براي اثبات توصيف ناپذيري رنگ ناشي از اين باور است كه ماهيت رنگ فقط از طريق تجربه شخصي عيان مي شود. اگر عامه مردم از زبان ـ به ويژه زبان رنگ ـ براي بازگويي اتفاقات و يادگيري استفاده كنند، مي توان صفت فراگير را براي توصيف آن به كار برد. اما چگونه مي توان ماهيت ذهني و ظاهرا خصوصي رنگ را با كليت متقابل و عمومي زبان وفق داد؟ از نظر شكاكيت گرايي چنين ارتباطي امكان پذير نيست. در نتيجه، برداشت ما ازرنگ در منحصر به فرد بودن و توصيف ناپذيري مشابه درد است. شگفت انگيزتر اين كه حتي اگر افراد رنگي را ـ مثلاً رنگ قرمز ـ يكسان تجربه كنند يا اگر يك ويژگي كه من آن را بانام قرمز درك مي كنم شما بانام سبز ادراك كنيد، هر دوي ما كلمه قرمز را براي ناميدن آن به كار خواهيم برد. اين گونه شكاكيت گرايي در رنگ عبارت طيف وارونه را براي ما تداعي مي سازد. حال چگونه مي توانيم خود را از اين تفكر اشتباه رها سازيم؟ يك راه اين است كه دوباره به نقطه شروع بازگرديم؛ بويژه به اين نكته كه ديگر براي توصيف رنگ قرمز، نمونه اي براي اشاره كردن يا استفاده از استعاره وجود ندارد. برخي افراد نيز براي بيان ماهيت متافيزيكي رنگ از روش يافتن ويژگي هاي باطني هر رنگ منفرد به عنوان حاصل ارتباط آنها با رنگ هاي ديگر، استفاده كرده اند. اين روابط به نام ارتباطات دروني شناخته شده اند كه بحث را در همين زمينه ادامه مي دهيم.
رنگ و ارتباطات دروني
در ابتدا بايد ارتباطات دروني را از مواردي كه به ارتباطات خارجي مشهورهستند تميزداد. روابطي كه هيچ نقشي در شكل گيري آنچه كه هستند ندارند، ارتباطات خارجي ناميده مي شوند. به عنوان مثال، يك ليوان آب به طور خارجي به ميز وابسته است. ارتباط بالاي چيز ديگري بودن خارجي است. چون بخشي از ماهيت ميز يا ليوان به اين ارتباط وابسته نيست. اگر ارتباط ليوان و ميز قطع شود، تغييري در ماهيت آنها ايجاد نخواهد شد. چون اين دو جسم به يكديگر از نظر ماهيتي و هويتي وابسته نيستند، اين ارتباط خارجي است.
در مقابل، ارتباطات داخلي قرار گرفته اند كه در ماهيت و طبيعت مواد مرتبط نقش دارند. بدون اين ارتباط مشخص، جوهر وجودي آنها چيزي به جز آن چه كه اكنون هست خواهد بود. اين جمله به اين معناست كه ماهيت رنگ هاي منفرد به رنگ هاي ديگر ـ و حتي به انواع ديگري از همان رنگـ وابسته است. براي مثال، نارنجي به قرمز و به طريق منحصر به فردي به زرد مرتبط است. بنابراين، اين ارتباط ـ وهمچنين تاثيرات ديگري كه رنگ نارنجي از ساير رنگ ها مي پذيرد ـ باعث مي شود كه نارنجي رنگي باشد كه واقعاً هست. هيچ رنگ ديگري اين ارتباطات ويژه را ندارد؛ بنابراين هيچ كدام نمي توانند نارنجي باشند. همچنين اگر رنگ نارنجي اين روابط را با رنگ هاي ديگر نداشته باشد، ديگر نارنجي نخواهد بود. مثال ديگر ارقام هستند: اگر عدد ديگري به جز عددي كه ميا ن 6 و 8 قرار دارد مد نظر ما باشد، مسلما آن عدد 7 نخواهد بود. پس اگر بخواهيم راجع به يك رنگ خاص صحبت كنيم، بايد مجموعه روابط آن با ديگر رنگ ها را نيز درنظر بگيريم. ماهيت اين ارتباطات ميان رنگي چيست؟ به طور انتزاعي اين روابط فقط رنگ ها را در بر مي گيرند و برروي آنها تاثير مي گذارند.
به عنوان مثال رنگ نارنجي ما بين زرد و قرمز قرار گرفته است، درحالي كه رنگ سبز مابين آبي و زرد است و... چنين ارتباطاتي وجود يك رنگ را ممكن مي سازد. ما مي توانيم با استفاده از اين روابط پيچيده، ساختار منطقي موجود در ميان ساير رنگ هاي مجموعه را بيابيم. طرحهاي متعددي تا به امروز پيشنهاد شده اند كه با استفاده از آنها مي توان ساختار رنگ هاي مختلف را برروي يك مخروط دو بعدي رسم كرد. امروزه مي توان تفاوت هاي رنگ هاي گوناگون را از طريق بررسي طرح هاي مارپيچ آن مورد بحث قرار داد. رنگ بر روي يك مخروط به شكل يك پلكان مارپيچ طراحي شده و هر گام، با يك حركت بر روي پلكان مشخص مي شود.
پذيرش ارتباطات دروني، با باور هاي مردم عادي كمي متناقض است. هر رنگ خاص به دليل خاص بودنش از جايگاه خاصي در نمودار رنگ ها برخوردار است. به عبارت ديگر، چون هر رنگ در نمودار رنگ ها جايگاه ويژه اي دارد، يك رنگ خاص و مستقل در نظر گرفته مي شود. پس رنگ ها به دليل اين ارتباطات، خاصيت ذاتي مخصوص به خود را دارا هستند كه با اين جمله كه منشأ ارتباطات بين رنگ ها ويژگي هاي ذاتي آنهاست كاملا در تناقض است. ولي چه چيزي مي تواند از گفتن اين كه  قرمز به دليل دارا بودن ويژگي هاي باطني خاص خود قرمز است ساده تر باشد؟ آيا ما اين نكته مهم را فراموش نكرده ايم؟ آيا ما از طبيعت باطني رنگ و بنابراين مهم ترين ويژگي آن چشم نپوشيده ايم؟ پاسخ اين است كه نقش ارتباطات دروني به عنوان منشأ روابط آن با ساير رنگ ها براي ايجاد يك رنگ خاص ثابت شده است. اما اين اصل روابط بين رنگ ها را چه از نظر مفهومي و چه از نظر وجودي مقدم بر ويژگي هاي ذاتي آن قرارنمي دهد. مقصود ما اين است كه يك رنگ به خاطر آنچه كه هست از ارتباطات ويژه اي برخوردار است. وابستگي اين روابط به يكديگر بسيار زياد است و ارتباط و وابستگي نيز در يك جهت حركت مي  كنند. در نتيجه، ما مي توانيم ادعا كنيم كه به ماهيت ذاتي رنگ توجه كافي مبذول داشته ايم.
با اين حساب، سرانجام پاسخي براي سوالات شكاكيت گرايي در رنگ يافتيم. در حقيقت، ما چيز هاي زيادي براي گفتن درباره رنگ داريم. اگرچه براي توصيف يك رنگ نيازمند استفاده از رنگ هاي ديگر هستيم، اما براي انجام دادن اين مهم پا را فراتر از اشاره كردن به يك شيءيا بهره گيري از استعاره گذاشته ايم. ما مي توانيم چيستي يك رنگ را از طريق اشاره به روابط آن با رنگ هاي ديگر، ارتباطات موجود در خود رنگ، ويژگي هاي خود رنگ كه اين ارتباطات را ممكن مي سازند و روابطي كه منشأ برخي خاصيت ها هستند، بيان كنيم. اگرحتي اين دلايل هم شك شما را برطرف نمي كند، بايد در امكان اقناع چنين شكي ترديد كرد.
آيا تجربه رنگ يك امر فراگير است؟
آخرين  بحثي كه در اين مقاله به آن پرداخته مي شود عموميت تجربه رنگ هاست. ما با اين نظريه كه همه ما رنگ ها را يكسان درك مي كنيم؛ يعني امكان تجربه طيف وارونه، مواجه شده ايم. نظريه بعدي، ابهام در ارتباط موجود بين ادراك و زبان حاصل مي شود. يك طرح مهم در پشت پرده اين نظريه، پيدايش و گسترش اين ديدگاه است كه تجربيات مفهومي ما تحت تأثير زبان واقع مي شوند. اين ديدگاه مبحث مهمي در فلسفه مدرن(iiww)تلقي مي شود و توصيف آن در اين مقال نمي گنجد. ما مي توانيم افراد را با اين نظريه كه بحث برانگيز هم نيست، روبه رو كنيم:  آشنايي ما با يك مفهوم، آنچه مي بينيم را تحت تاثير قرار مي دهد. ساده ترين مثا ل اين است: چيزي كه يك فيزيكدان با استفاده از وسايل پيشرفته در آزمايشگاه مي بيند، با آن چه كه يك فرد عادي درهمان شرايط مشاهده مي كند كاملاً متفاوت است. در اين صورت، مفاهيم مختلف نقش مهمي را درآن چه كه ما مي بينيم ايفا مي كنند.
اريك.م.رو بنستين
www.lep.utm.edu
متن كامل را در همشهري آنلاين بخوانيد.
www.hamshahrionline.ir]]>
</TEXT>
</DOC>
<DOC>
<DOCID>HAM2-851020-098</DOCID>
<DOCNO>HAM2-851020-098</DOCNO>
<ORIGINALFILE>/1385/851020/world/_idea.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون</CAT>
<CAT xml:lang="en">Miscellaneous</CAT>
<TITLE>
<![CDATA[نگاه
لطفاً كمي سنتي باش]]>
</TITLE>
<TEXT>
<![CDATA[سجاد نوروزي
در ميان برج هاي سر به فلك كشيده تهران و مغازه ها و كلا آدم هايي كه مي كوشند خود را مدرن جلوه دهند، گاه سنت مداري به مثابه وصله ناچسبي به چشم مي آيد كه در برهوت مدرنيسم صوري گرايي تهران از ابراز وجود شرم مي كند؛ شرمي كه نه سر خود كم بيني است، بلكه از آن جهت است كه سنخيت ظاهري و حتي باطني با اين فضاي آنوميك حس نمي كند.
اما گويا شبه متجددين تهراني قصد آن دارند كه سنت مداري صوري را با مدرنيسم صوري خود امتزاج دهند. گواه اين امر حجم رو به تزايد قهوه خانه هاي سنتي در مدرن ترين مناطق تهران است. نام هاي سنتي بر تارك يك معماري غير سنتي كه با مخده و تخت هاي چوبي پر شده اند و دود قليان! شايد براي سنتي شدن همين ابزارها كافي باشد، بالاخص در زمانه اي كه سنت و امر مدرن در فرم در جا زده اند و محتوا چندان با اهميت جلوه نمي كند.
اما از منظري ديگر هم مي توان به اين امر نگريست: تهرانيان امروز بيش از هر زماني خود را در چنبره وضعيت خودساخته و خودخواسته اي احساس مي كنند كه سنت هر چند در سنخ صوري خود، مفري از آن محسوب مي شود. مي توان در اين سنتكده ها، همگرايي را تجربه كرد كه در رستوران هاي مدرن از آن خبري نيست. در يك رستوران مدرن، بايد به سان يك شهروند محترم، لباس رسمي پوشيد و اطوار مدرن را سرلوحه پراتيك فردي ساخت، اما در اين سنتكده هاي دلپذير از موزيك فرنگي كه بايد بالاجبار و براي حفظ ظاهر به آن گوش سپرد، خبري نيست. در اين جا آداب سنتي به كار مي آيد كه همانند كاركرد سده هاي پيشين خود، همگرايي را تقويت مي كند. به عبارت ساده تر در اين سنتكده مي توان به آسودگي حرمان زيست مدرن را فراموش كرد و لميد!! مي توان هراسناكي خيابان هاي شلوغ و برج ها را از خاطر زدود و خود را دور از احاطه مدرنيسم حس كرد مهمتر از همه مي توان خود را سنتي احساس كرد.
البته اين احساس سنتي بودن در ذات خود تنافري با مدرنيت صوري گرا ندارد؛ يعني مي توان گفت محتواي خاص عقيدتي ندارد و اقبال به ابزارها و فضاي سنتي، عمدتا، واكنشي از سر دلزدگي از مدرنيت است، نه رجعت به گونه هاي زيست سنتي.
تهران، دير زماني است كه مباني هويتي ندارد. تهران امروز، كشور ـ شهر اوهام و خيال هاي شبه مدرني است، كه از همان سنخ تمايلات صوري گرايي سنتي است، پس شايد سنت صوري گرا هم در آن دوام چنداني نيابد. ديديم كه كافه هاي روشنفكري به كافي شاپ هاي تين ايجري بدل شد و رستوران هاي مدرن نيز با سنتكده ها رقابت مي كنند. آنومي اجتماعي تهران بخت اين پيشگويي را از آدمي سلب مي كند كه سنتكده هاي دلپذير ما تا چه حد دوام خواهند يافت، شايد زماني برسد كه به قول ماكس وبر، از قفس آهنين مدرنيت راه مفري يافت نشود.]]>
</TEXT>
</DOC>
<DOC>
<DOCID>HAM2-851020-099</DOCID>
<DOCNO>HAM2-851020-099</DOCNO>
<ORIGINALFILE>/1385/851020/world/_mycity.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[تأسيس بازارچه هاي زيرزميني راهي براي كاهش ترافيك سطح شهر
زندگي زير پوست شهر]]>
</TITLE>
<TEXT>
<IMAGE>/1385/851020/world/008814.jpg</IMAGE>
<![CDATA[
عكس: مهدي بيات
اردشير طيبي
در آخرين روزهاي سال 2005 و درست چند هفته پيش از تحويل سال نو مسيحي، هياهو و ترافيك، لندن را تبديل به شهري كرده بود كه لحظه اي هم آرام و قرار نداشت. مردم همه در پي خريد براي سال نو و يا شركت در مهماني هايي كه به همين منظور برپا شده بود به خيابان ها ريخته بودند و اين در شهري كه در صنعت حمل و نقل عمومي، در جهان پيشرو است مشكلاتي را به وجود آورده بود تا آنجا كه حتي در طبقه دوم اتوبوس هاي معروف لندن كه معمولاً به كسي اجازه ايستادن نمي دهند ازدحام جمعيت باعث بخار كردن شيشه ها شده بود. در اين ميان شهرداري لندن يك ايده نو را مطرح كرد و تصميم گرفت تا حد ممكن سطح زمين را خلوت كند و تنها راه اين مسأله را كشاندن مردم و ترافيك به زيرزمين مي دانست. به همين منظور بازارچه هايي را در دو ايستگاه مترو تعبيه كردند، تا خريد مردمي كه از مترو براي حمل و نقل استفاده مي كنند، در همان زير زمين انجام شود و ديگر بر ترافيك خسته كننده شهر افزوده نشود.
بوند استريت و آكسفورد استريت دو ايستگاهي بودند كه شهرداري با ايجاد غرفه هايي آنها را براي اجاره به فروشندگان آماده كرد. هر چند كه مردم در ابتدا از ديدن اين بازارها تعجب مي كردند ولي طولي نكشيد كه سيل جمعيت به سمت اين دو ايستگاه روانه شد و به اين ترتيب شهرداري لندن با يك ايده بسيار ساده بيشتر از ميزاني كه پيش بيني مي شد توانست ترافيك شب سال نو را مهار كند. شايد اين تجربه مثبت باعث شد كه امسال، چندين ماه زودتر از آغاز سال نو لندن شاهد برپايي اين بازارهاي زيرزميني باشد.
شتاب در استفاده از تجارب نو
معمولاً استفاده از تجارب موفق در حوزه شهرنشيني چندان مرسوم نيست. گذشته از اقدام شهرداري تهران در استفاده از تجارب بنياد اپور به عنوان يك نهاد مشاور كمتر اتفاق افتاده بود كه عرصه هاي اجتماعي شهري دستخوش اين اتفاق شود. اما خيلي زودتر از آنچه كه انتظارش مي رفت اين طرح جالب به كشور ما نيز وارد شد و از اواسط شهريور ماه امسال، در يكي دو ايستگاه مترو تهران بازارچه هايي داير شد كه در آنها فروشندگان در غرفه هاي متعدد به ارائه اجناس خود مشغول شدند.
اين بازارچه ها كه قرار است به طور گردشي در ايستگاه هاي مترو تهران داير باشند تاكنون در ايستگاه هاي كرج، شهر ري، علي آباد و صادقيه داير بوده و هم اكنون نيز ايستگاه بهارستان و دروازه دولت ميزبان خريداران هستند. علي سمرقندي، مسئول برگزاري بازارچه هاي مترو، يكي از مزيت هاي اين گونه بازارها را، كشاندن ترافيك خيابان ها به زيرزمين مي داند و مي گويد: اگر چنين بازاري بر روي سطح زمين بود قطعاً باعث ترافيك شديدي در اطرافش مي شد و دردسرهايي را براي تردد مردم و ماشين ها ايجاد مي كرد. با افتتاح اين بازارها در ايستگاه هاي مترو، ديگر لازم نيست كه خريداران به سطح زمين بروند و به اين ترتيب در وقت و هزينه مردم و شهرداري صرفه جويي بسياري مي شود.
نكته جالب در رابطه با اين بازارچه ها اين است كه اكثر فروشندگان آنها را بانوان تشكيل مي دهند. سمرقندي در اين رابطه مي گويد: چند تن از اين خانم ها افرادي هستند كه خود سرپرست خانواده شان هستند و با قيمت هاي مناسب اين غرفه ها را اجاره كرده اند و به كار مشغول شده اند. وي اشتغال زايي را يكي از مهم ترين نتايج افتتاح اين گونه بازارها مي داند و مي گويد: هم اكنون در هر بازارچه نزديك به صد و پنجاه تا دويست نفر مشغول به كار هستند و خانواده هاي زيادي از اين طريق زندگي خود را مي چرخانند اما چيز ديگري كه در اين بازار جلب توجه مي كرد قيمت مناسب كالاهاي عرضه شده بود. به گفته مدير بازارچه در بعضي كالاها، 50 الي شصت درصد نسبت به قيمت اجناس مشابه بر روي زمين تخفيف وجود دارد كه خود از دلايل استقبال مردم مي تواند باشد. سمرقندي مي افزايد: نظارت بر فروش نيز بسيار دقيق صورت مي گيرد و خريداران مي توانند از مرغوبيت جنس خريداري شده و قيمت مناسب آن مطمئن باشند، حتي برخي غرفه ها در اختيار خود توليد كنندگان است و به اين ترتيب مي توان گفت اكثر قيمت ها از بازارچه هاي مشابه بر روي سطح زمين كمتر و يا در تعداد محدودي از موارد، مشابه است.
سمرقندي در رابطه با رعايت حقوق مسافرين مترو نيز حرف هاي جالبي دارد: در ايستگاه هاي مترو حق تقدم با مسافرين است، به همين خاطر فروش يك سري اجناسي را محدود كرده ايم تا حقي از آنها كه قصد خريد ندارند ضايع نشود. مثلاً غرفه ها را در قسمت هايي از ايستگاه داير مي كنيم كه مزاحمتي براي رفت و آمد روزانه مردم ايجاد نكند.
او در رابطه با اجناسي كه در معرض فروش قرار دارند مي گويد: در دوره هاي اول ما غرفه فروش سي دي داشتيم كه احساس كرديم ازدحام ناشي از آن براي مسافرين مزاحمت ايجاد مي كند و جلوي فعاليت آنها را گرفتيم. همين طور ما اجازه نمي دهيم در ايستگاه هايي مثل بهارستان و يا دروازه دولت كه محيط هاي بسته اي هستند، اجناس بودار مثل مواد غذايي و... به فروش برسند.
سمرقندي همكاري مديران مترو را از اصلي ترين دلايل موفقيت اين بازارچه ها مي داند و مي گويد كه قرار است در آينده در مجتمع هاي مترو بازارچه هاي ثابتي را داير كنيم كه هم فروشندگان و هم خريداران نفع بيشتري ببرند.
از زاويه اي ديگر
اما در كنار خريداران، فروشندگان هم از افتتاح چنين بازارچه هايي راضي به نظر مي رسند. در يكي از غرفه ها، خانمي صنايع دستي كه خودش درست كرده را در معرض فروش قرار داد است. او كه از ايستگاه صادقيه به غرفه داري در اين بازارچه ها مشغول است استقبال مردم را بسيار خوب مي داند و مي گويد:  هر ايستگاهي شرايط خاص خودش را دارد. مثلاً در ايستگاه صادقيه چون اكثر مسافرين را دانشجويان تشكيل مي دهند شايد اجناس خاصي فروش بهتري داشته باشد ولي در مجموع همه غرفه دارها از شرايط فروش راضي هستند. وي افزود: من به تازگي ازدواج كرده ام و هم زمان با من همسرم در ايستگاه دروازه دولت يك غرفه مشابه را اداره مي كند. اين كار كمك بسياري به زندگي ما كرده و دغدغه پيدا كردن شغل را از سرمان دور كرده است.
كامران بزوده، يكي ديگر از غرفه داراني است كه به فروش لوازم جانبي موبايل مشغول است. او شرايط آسان براي اجاره غرفه ها را از مزيت هاي اين بازار مي داند و مي افزايد: روز به روز مردم بيشتري از افتتاح اين بازارچه هاي گردشي مطلع مي شوند كه همگي از خريدشان راضي هستند. اگر شرايطش مهيا باشد حتماً در دوره هاي بعدي هم غرفه اي را اجاره خواهم كرد و به كار ادامه مي دهم.
اما آخرين نفر يكي از مأمورين ايستگاه مترو است، وي معتقد است افتتاح اين بازارچه ها مزاحمتي براي مسافرين ايجاد نمي كند و برعكس بسيار هم مورد استقبال قرار مي گيرد. از وقتي كه اين بازارچه در ايستگاه بهارستان افتتاح شده، تردد مسافرين اين ايستگاه رشد قابل ملاحظه اي پيدا كرده و چيزي حدود چهار تا شش هزار نفر در روز به تعداد قبلي اضافه شده است. در ايستگاه هاي قبلي كه اين نمايشگاه ها داير بود نيز مردم مدام سؤال مي كنند و مي خواهند بدانند كه به كدام ايستگاه منتقل شده است.
* * *
تجربه تأسيس بازارها و امكان اقتصادي در پايتخت همواره با ترافيك شبكه راهها همراه بوده است. شايد اين تجربه كه علاوه بر كاهش ترافيك هاي روزميني، موجب ارائه خدمات و محصولات مورد نياز شهروندان مي شود راهي تازه پيش روي مديران شهري بگذارد. بي ترديد توجه به ويژگي هاي شهر تهران و متناسب سازي خدمات شهري در آن با توجه به شرايط زيستي و امكانات رفاهي مي تواند بسياري از مشكلات كلانشهر تهران را حل كند. شركت مترو نيز در اين راستا و در كنار خدمات تعريف شده، راه هاي جديدي را براي رفع برخي مشكلات شهر تهران كه منجر به كاهش ترافيك درون شهري مي شود پيدا كرده است كه در نگاه اول مي توان به عنوان حركتي مناسب از آن ياد كرد.]]>
</TEXT>
</DOC>
<DOC>
<DOCID>HAM2-851020-100</DOCID>
<DOCNO>HAM2-851020-100</DOCNO>
<ORIGINALFILE>/1385/851020/world/_mycity.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[زاويه ديد
تهران در ازدحام آلودگي هاي محيطي]]>
</TITLE>
<TEXT>
<![CDATA[گروه شهري - شهر تهران به عنوان پايتخت كشور همواره داراي جذابيت هاي بسياري براي ساكنان مختلف كشور است. اين شهر با داشتن امكانات صنعتي و رفاهي در ميان ساير شهرهاي كشور همواره مورد توجه مهاجران مختلف بوده است. رشد روزافزون اين شهر بزرگ و گسترش جمعيت آن موجب شده است تا بسياري از امكانات در اين شهر تمركز يافته و موجب بروز مشكلات متعدد شود.
اين شهر در كنار مشكلات مختلف مانند ترافيك و آلودگي هاي زيست محيطي و افزايش مداوم جمعيت به لحاظ شهري مشكلات ديگري را موجب مي شود كه از جمله آن توليد اعجاب انگيز زباله است.
باور اين كه در شهر هشت ميليون نفري تهران روزانه در حدود 6 هزار و 852 تن زباله توليد مي شود بسيار سخت است، اما از قرار معلوم همه چيز اين شهر بايد به اندازه يك كلانشهر بزرگ باشد و در اين مورد هم گذشته از آسيب هاي زيست محيطي توليد زباله كه موجب زيان هاي جبران ناپذيري به زيست بوم و اقليم طبيعي مراكز دفن اين مواد مي شود نگراني هاي گسترده اي نيز پيرامون اثرات تخريبي اين مواد وجود دارد. به گفته مديرعامل سازمان بازيافت و تبديل مواد در طول هفت ماه اول سال جاري توليد زباله در پايتخت به رقم عجيب و حيرت آور يك ميليون و 480 هزار تن رسيده است. اگرچه شهرداري تهران با ايجاد سيستم مكانيزاسيون در جمع آوري زباله باعث ساماندهي هرچه بيشتر اين امر در سطح شهر شده است اما با توجه به عدم آگاهي شهروندان از رويكردهاي سازمان مربوطه در امر جداسازي زباله و بي توجهي آنان مشكلات فراواني را فراروي مديران اين حوزه قرار داده است.
با نگاهي به آمار مي توان به اين نتيجه رسيد كه ميزان توليد زباله در شهر تهران در طول يك سال گذشته افزايش چشمگيري داشته است. در سال گذشته توليد زباله در پايتخت چيزي در حدود دو ميليون و 947 هزار تن بود. اما اگر توليد اين مواد زائد در ماههاي باقي مانده از سال به همين شيوه ادامه داشته باشد بي ترديد با رشد قابل توجهي در پايان سال مواجه خواهيم شد. بنا به آمار منتشر شده توليد روزانه زباله در تهران در هفت ماه نخست سال، روزانه در حدود 6 هزار و 852 تن و ماهانه در حدود 211 هزار تن است. اين رقم در سال گذشته كمتر بوده و متوسط توليد روزانه و ماهانه زباله در تهران به ترتيب عبارت بود از: 6 هزار و 539 تن و 198 هزار تن.
شايد اين نگراني همچنان باقي باشد كه شهر تهران در كنار بسياري از مشكلات متعدد خود با رشد روزافزون جمعيت روبه روست و ناگزير مشكلات محيطي و اجتماعي اين شهر بزرگ افزايش مي يابد كه يكي از اين مشكلات توليد روزافزون زباله هاي شهري و صنعتي است كه راه را براي زندگي و داشتن محيطي پاك براي شهروندان مي بندد.]]>
</TEXT>
</DOC>
<DOC>
<DOCID>HAM2-851020-101</DOCID>
<DOCNO>HAM2-851020-101</DOCNO>
<ORIGINALFILE>/1385/851020/world/_mycity.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">گوناگون.شهری</CAT>
<CAT xml:lang="en">Miscellaneous.Urban</CAT>
<TITLE>
<![CDATA[15 افق شهري - 10
سائو پائولو؛ آلوده اما ديدني]]>
</TITLE>
<TEXT>
<IMAGE>/1385/851020/world/008811.jpg</IMAGE>
<![CDATA[
داشتن شهرهاي بزرگ با برج هاي ريز و درشت تنها به كشورهاي صنعتي و پيشرفته منحصر نمي شود، بلكه گاه اتفاق مي افتد كه كشورهاي در حال توسعه نيز به واسطه برخي ساختمانهاي مجلل شان به جمع شهرهاي زيبا و داراي مناظري زيبا بپيوندند. اگرچه تا سالها پيش همواره برزيل و شهرهاي اين كشور بزرگ به دليل آلودگي هاي متعدد مورد توجه كارشناسان بوده و هميشه شهرهاي اين سرزمين را مصداق آلودگي مي دانستند اما شايد تلاشهاي اخير مسئولان اين كشور در بازپيرايي شهرهايشان و رفع آلودگي هاي محيطي تا اندازه اي موفق بوده است. سائوپائولو يكي از شهرهاي برزيل است كه همواره به دليل داشتن هواي آلوده مورد توجه بوده است، اما اين شهر امروزه ضمن تلاش براي رفع آلودگي ها در زمره شهرهاي جذاب و با منظره ديدني قرار گرفته است. در اينجا آپارتمانها و ساختمانهاي زيادي به صورت فشرده و نزديك به هم مانند سوزنهايي در زمين فرو رفته اند. سائوپائولو جمعيتي بالغ بر 18 ميليون نفر دارد؛ با اين كه ساختمانهاي اين شهر چندان بلند نيستند(تنها يك ساختمان با ارتفاع بالاي 200 متر)اما اين چشم انداز از ساختمان هاي آن قابل توجه است. سائوپائولو ناوگاني با بيش از 500 هلي كوپتر دارد كه دومين ناوگان هلي كوپتر دنياست.]]>
</TEXT>
</DOC>
<DOC>
<DOCID>HAM2-851020-102</DOCID>
<DOCNO>HAM2-851020-102</DOCNO>
<ORIGINALFILE>/1385/851020/world/_siasatw.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نقش احتمالي آمريكاي لاتين در تحول نظام بين المللي
نياز به اتحاديه]]>
</TITLE>
<TEXT>
<IMAGE>/1385/851020/world/008817.jpg</IMAGE>
<![CDATA[
دكتر احمد نقيب زاده
از زماني كه نظم اروپايي از طريق استعمار و تقليد كشورهاي غيراروپايي به همه قاره ها تسري يافت و به يك نظم جهاني تبديل شد، تا به امروز بيش از يك قرن مي گذرد. در اين مدت نظام بين المللي اشكال و ساختارهاي مختلفي به خود گرفته است كه بيشتر بر پايه روابط قدرت تعريف شده اند، مانند: نظام چند قطبي، دو قطبي و تك قطبي. نظريه پردازان ماركسيست  هم از زاويه برداشت هاي خود و برپايه وابستگي اقتصادي، جهان را به مركز و پيرامون منقسم ديده اند. اما همه در يك قول متفق اند كه نظام بين المللي تأثيري قاطع بر زيرمجموعه هاي خود از جمله زندگي در درون نظام هاي ملي يا تشكل هاي منطقه اي بر جاي مي گذارد. در نتيجه به اين نكته كمتر توجه شده است كه زيرمجموعه ها تا چه حد مي توانند بر ساختار نظام بين المللي تأثير بگذارند؟ در نگرش ساختاري، خود تنظيم كنندگي يك اصل محسوب مي شود. يعني چنانچه تغييري در يكي از اجزاي ساختار به وجود آيد، ساير قسمت ها هم به ناگزير دستخوش تغيير شده و خود را با تحول عنصر متحول هماهنگ مي سازند. اين بدان معناست كه اولاً عنصر متحول بايد از عناصر اصلي باشد و دوم آن كه محرك دگرگوني به اندازه اي قوي باشد كه مقاومت مجموعه عناصر ساختاري را خنثي سازد. در اين صورت است كه متغير وابسته به متغير مستقل تبديل مي شود. حال سؤال اصلي اين است كه آيا آمريكاي لاتين در اين حد از قدرت و تأثيرگذاري قرار دارد كه بتواند بر كليت نظام بين المللي تأثير گذارد و اگر پاسخ مثبت است، اين تحول در چه قالبي قابل تصور و ترسيم است؟ استعداد آمريكاي لاتين در تبديل شدن به يك قطب قدرت آمريكاي لاتين يكي از ثروتمندترين قاره هاي جهان است كه هنوز بسياري از منابع و سرمايه هاي آن شناخته نشده است. دو پنجم خاك آمريكاي لاتين زير پوشش درختان جنگلي قرار دارد كه اغلب آن كاربرد صنعتي دارد. در قسمت هاي شمالي از شرق آند تا آرژانتين منابع عظيم نفت قرار دارد. منابع آهن كه تنها در برزيل به بيش از 20 درصد آهن جهان مي رسد همراه با معادن مس، سرب، روي، منگنز و غيره از آمريكاي لاتين گنجينه اي ساخته است كه تاكنون به دليل برانگيختن حرص و آز بيگانگان، مايه بدبختي آنها بوده است. كافي است از اين پس، دولت هاي ملي آمريكاي لاتين بتوانند دست بيگانگان را از اين منابع عظيم كوتاه و خود اداره آنها را به دست گيرند. طبيعي است، همراه با مهار و اداره منابع خود،  اين كشورها به گسترش صنايع خودشان نيز نياز دارند. در اين زمينه هم از سال هاي دهه 1930 تا 1950 به تدريج گام هايي برداشته شده و دست كم در زمينه صنايع نساجي،  شيمي و ذوب فلزات پيشرفت هايي حاصل شده است؛ چنان كه برزيل به تنهايي در سال 1964 حدود 6/38 درصد، مكزيك 7/22 درصد وآرژانتين 1/19 درصد توليد شيمي منطقه را به خود اختصاص مي دادند. يا در زمينه توليد فولاد در دو كشور آرژانتين و برزيل به ترتيب از 244 و 1362 هزار تن در سال 1958 به 1326 و 3667 هزار تن در سال 1967 افزايش به چشم مي خورد. اين صنايع اوليه در سال هاي بعد در كشورهاي خاصي مانند آرژانتين توسعه يافته و به تنوع لازم رسيده اند و پاره اي ديگر از كشورهاي آمريكاي لاتين شاهد توسعه در زمينه هاي ديگر صنعتي بوده اند. توانمندي هاي آمريكاي لاتين به معدن و صنعت محدود نمي گردد بلكه بايد منابع عظيم انساني، جهش هاي علمي و فني اين قاره را در آخرين دهه هاي سده بيستم نيز بر آن افزود. افزون بر اينها بازار مصرف 400 ميليون نفري اين قاره نيز از اهميت برخوردار است. بهره گيري از اين توانمندي ها مستلزم سازمان اجتماعي و سياسي درست و اراده همگاني براي كسب استقلال است. از اين زاويه هم بسياري از كشورهاي آمريكاي لاتين بين سال هاي دهه 1970 تا آغاز هزاره سوم ميلادي شاهد تحولات مثبت و اميدواركننده اي بوده اند. ونزوئلا از اولين كشورهايي بود كه در اين منطقه به نهادهاي دموكراتيك مجهز شد. شيلي هم پس از سقوط پينوشه مسير آزادي و دموكراسي را در پيش گرفت. شايد مسير برزيل به عنوان بزرگ ترين وقدرتمندترين كشور آمريكاي لاتين در راه دموكراسي و پيشرفت اقتصادي از همه اميدواركننده تر باشد. پس از گذشت چندين سال از سقوط ديكتاتوري نظامي در اين كشور كه در سال 1985 اتفاق افتاد،  رژيم هاي جديد تدابير خاصي براي دموكراسي و پيشرفت در برنامه كار خود قرار داده اند كه از سال 1988 آثار خود را نمايان ساخته است. انتخاب لولا به رياست جمهوري در اكتبر 2002 كه كار خود را از ژانويه 2003 شروع كرد، چشم انداز دموكراسي در اين كشور پهناور را تقويت كرد. با آن كه در سال 2002 پيش بيني مي شد كه برزيل در سال 2003 نزديك به 3/15 ميليارد دلار مازاد درآمد را در تجارت خارجي به خود اختصاص دهد كه اندكي كمتر از دو سال پيش بود، اما اميد براي عدالت اجتماعي رو به فزوني گرفت. اين كاهش به دليل خودداري محافل سرمايه گذار از همكاري با دولت مردم گرا صورت مي گرفت كه با توجه بيشتر دولت به زيرساخت هاي اقتصادي جبران مي شود. اگر دولت برزيل در برنامه هاي خود، موفق شود كه به عنوان رهبر طبيعي كشورهاي منطقه عمل كند، تأثير مهمي بر سرنوشت ساير كشورها خواهد گذاشت. تأكيد مقاله حاضر نيز بر اين نكته است كه برزيل قادر خواهدبود چنين رهبري را به دست آورد و محور وحدت آمريكاي لاتين قرار گيرد. علاوه بر برزيل ، كشورهاي آرژانتين و ونزوئلا هم در نيمه دوم دهه 1990 و به طور مشخص از آغاز قرن بيست ويكم تدابيري در پيش گرفته اند كه به ظاهر، خلاف جريان غالب نوليبراليسم جهان است، ولي از نظر عدالت اجتماعي، دموكراسي و استقلال اقتصادي، مثبت توصيف مي شود. زيرا سياست  درهاي باز در بسياري از كشورهاي اين منطقه به بحران اقتصادي و سلطه بيشتر شركت هاي آمريكايي انجاميده و دولت هاي كنوني منتخب مردم هم بايد تاوان سياست هاي غلط گذشته را بدهند. چنان كه بحران اقتصادي سال 2001 و 2002 آرژانتين و ونزوئلا شاهدي بر اين مدعاست. بسياري از سياستمداران آمريكايي عقب گرد كشورهاي آمريكاي لاتين از سياست هاي ليبرالي را بازگشت به عصر انقلاب و چپ گرايي توصيف كرده اند، در حالي كه هدف اين دولت ها خروج از وابستگي و دستيابي به استقلال و در نتيجه جلوگيري از بحران هاي بدتر در سال هاي آينده است. در برابر اين نقاط قوت، آمريكاي لاتين هنوز هم از نقاط ضعف فراواني رنج مي برد. مهم ترين نقطه ضعف اين جوامع، شكاف عظيم بين  فقير و غني است كه مانند هر جامعه ديگري كه در آن اين وضعيت حاكم باشد، آتشي را زير خاكستر پنهان مي دارد. در همين كشور برزيل هنوز نزديك به
50   درصد مصرف به 10 درصد جمعيت اختصاص دارد و 90درصد بقيه آن هم نه به صورت يكسان بلكه به درجات بالا و پايين از 50درصد بقيه برخوردارند. به قول آندره گوندر فرانك پژوهشگر معتبر مسائل جهان سوم،  آمريكاي لاتين قاره عظيمي است كه به ارزش بالقوه بزرگ است اما ابعاد واقعي بازار آن به علت فقر توده ها كاهش يافته است. در اين كشورها فقط 5 درصد جمعيت از محصولات كارخانه هاي بزرگ خودروسازي و غيره برخوردار مي شوند. اين گزارش هرچند مربوط به دهه هاي 60 و 70 است، اما هنوز هم در بسياري از اين جوامع صدق مي كند. فقر و نابرابري، ثبات سياسي را متزلزل و ناهنجاري هاي اجتماعي مثل قاچاق مواد مخدر را افزايش مي دهد. كشور كلمبيا از اين بابت، مثال شناخته شده اي است. نيروهاي مسلح انقلابي ماركسيست  به رغم خشكيدن سرچشمه اصلي آن يعني شوروي هنوز هم در كلمبيا فعال هستند. اين گروه جنگ هاي چريكي خود را در آغاز سده جديد از سرگرفته و بنا به گزارش رسمي دولت در دسامبر 2002 تعداد 2525 چريك دستگير و بين ژانويه 2001 تا دسامبر 2002 تعداد 409 عمليات تروريستي از ناحيه آنها صورت گرفته است. نقطه ضعف ديگر كشورهاي آمريكاي لاتين، وابستگي سياسي و اقتصادي آنها به ايالات متحده آمريكاست كه به رغم تلاش هاي جسته گريخته دولت ها يا فاصله گرفتن هاي ظاهري آنها از آمريكا هنوز هم واقعيتي انكارناپذير است. اين وابستگي، اجازه برنامه ريزي هاي مستقل را از اين دولت ها سلب مي كند. وابستگي اقتصادي و وابستگي سياسي، نه تنها مكمل يكديگرند بلكه هر يك نگهدارنده ديگري هم هست. هرگاه دولتي بخواهد با تكيه بر استقلال سياسي خود از وابستگي اقتصادي بكاهد، به سرعت دستگاه هاي مهار ايالات متحده به كار افتاده و با ايجاد تورم،  فشار براي بازپس گيري ديون سابق و فعلي  و ايجاد اختلال در نظم عمومي، جلوي هر حركتي در راه استقلال را سد مي كند. فساد مالي و اخلاقي حاكمان آمريكاي لاتين هم بهترين حربه در دست آمريكا براي مهار و واداركردن آنها به اطاعت است. اما اميد مي رود اين دور باطل در فرايندهاي متنوع، متضاد و متخالف عصر جهاني شدن از بين برود. زيرا تأكيد جهان بر دموكراسي به ويژه ادعاهاي ايالات متحده در اين باره، يكي از راه هاي خروج از بن بست است؛ هرچند كه هدف آمريكا از دموكراسي در اين كشورها چيزي جز تضعيف قدرت هاي مركزي، ايجاد چندصدايي به منظور ايجاد امكانات بيشتر يا به عبارت درست تر يافتن مهره هاي تازه نفس براي نفوذ در اين جوامع نيست.
]]>
<IMAGE>/1385/851020/world/008784.jpg</IMAGE>
<![CDATA[
راه خروج از وابستگي و تبديل شدن به قدرت منطقه اي
مجموعه اي از تحولات اجتماعي و بين المللي در نيمه دوم قرن بيستم وضعيت خاصي را به وجود آورده است كه در آن دولت هاي ملي در عين ماندگاري و ايفاي نقش به تنهايي قادر به تبديل شدن به يك قطب قدرت نيستند و تنها راه فراروي آنها گرد آمدن در يك اتحاديه منطقه اي است. اگر هنوز هم كشورهايي مانند آمريكا، روسيه و چين راه گذشته مبتني بر اقتدار ملي را ادامه مي دهند، بايد در نظر داشت كه اين كشورها علاوه بر آن كه خود به اندازه يك قاره وسعت دارند، داراي اقماري نيز هستند كه در مجموع، آنها را در قامت يك اتحاديه متجلي مي سازد. با وجود اين، كشوري مانند آمريكا نيز در پي تشكلي مانند نفتا(nafta)است و روسيه در پي حفظ كشورهاي مجزاشده در قالب كشورهاي همسود است و چين نيز در پي رابطه اي مشابه با كشورهاي آسياي جنوب شرقي است. اگر تلاش هاي ايالات متحده آمريكا براي ايجاد يك جهان تك قطبي به شكست بينجامد و حتي اگر به صلح آمريكايي رضايت دهد كه در آن تفوق آمريكا بدون سيطره مستقيم حفظ شود، مي توان انتظار داشت كه جهان آينده عبارت باشد از يك جهان چندقطبي ائتلافي در قالب اتحاديه هاي سياسي ـ اقتصادي، مانند اتحاديه اروپا. نتيجه چنين فرايندي در آمريكاي لاتين، اين است كه اين كشورها نيز به دنبال ايجاد يك اتحاديه منطقه اي باشند. اين تنها راهي است كه آنها را به يك قطب قدرت تبديل خواهدكرد. حال بايد ديد چه گام هايي در اين زمينه برداشته شده است.
الف)گام هاي اوليه وحدت آمريكاي لاتين
پس از چند تلاش ناموفق كه عمدتاً در زمان سلطه كامل آمريكا بر آمريكاي لاتين در دوره جنگ سرد صورت گرفت،  اقدامات جدي به آغاز دهه 1990 يعني شروع دوره پس از جنگ سرد مربوط مي شود. آنچه تاكنون صورت گرفته است، عبارت است از ايجاد اتحاديه هاي زير منطقه اي مانند كشورهاي آند، كارائيب، آمريكاي مركزي و آمريكاي جنوبي. تلاش سراسري براي وحدت كل قاره آمريكا از آمريكاي شمالي تا آمريكاي جنوبي يا به عبارتي از آلاسكا تا سرزمين آتش برعكس به ابتكار ايالات متحده آمريكا طراحي شده است كه خود دامي است كه اين كشورها بايد از آن پرهيز كنند. جورج بوش پدر در سال 1990 پيشنهاد منطقه تجارت آزاد آمريكا ftaa را براي سال 2005 مطرح كرد. اين طرح ، ادامه همان سياستي بود كه آمريكا در زمان جنگ سرد براي سلطه بر تمام منطقه آمريكاي لاتين به اجرا گذاشته بود. اين سياست در اولين سال هاي پس از جنگ جهاني دوم مورد توجه آمريكا قرار گرفت كه سازمان وحدت كشورهاي آمريكايي تأسيس 1946 نماد آن بود. پس از آن در دهه 1960 چندين تشكل ديگر شكل گرفت كه عبارت بودند از جامعه مبادله آزاد آمريكاي لاتين در سال 1960، بازار مشترك آمريكاي مركزي در سال 1960 پيمان آند در سال 1969و جامعه كارائيبي ها(caricom)در سال 1973 كه به ظاهر به تشويق سازمان ملل به وجود آمدند.
ب)خيزش جديد به سوي منطقه گرايي مستقل
پس از فروپاشي شوروي، دگرگوني هايي در استراتژي و رويكرد همه سازمان ها و تشكل هاي منطقه اي و بين المللي صورت گرفت. اقبال آمريكا از سازمان هاي منطقه اي آمريكاي لاتين در دهه هاي پيشين بيشتر براي همبستگي آن ها در برابر نفوذ شوروي بود. اما اينك ديگر نه نيازي به ديكتاتوري هاي نظامي در آمريكاي لاتين وجود داشت و نه سازمان هاي منطقه اي قادر به ادامه استراتژي هاي دوران جنگ سرد بودند. آنچه مهم بود، تلاش و اراده دولت هاي اين منطقه در جهت انطباق با شرايط جهاني بود. در چنين شرايطي يا مي بايست سازمان هاي جديدي به وجود آورد و يا سازمان هاي گذشته را با رويكرد جديد بازسازي نمود كه اين هر دو كار صورت گرفت.
متن كامل اين مقاله را در آخرين شماره همشهري ديپلماتيك بخوانيد.]]>
</TEXT>
</DOC>
<DOC>
<DOCID>HAM2-851020-103</DOCID>
<DOCNO>HAM2-851020-103</DOCNO>
<ORIGINALFILE>/1385/851020/world/_siasatw.htm</ORIGINALFILE>
<ISSUE>چهارشنبه 20 دي 1385</ISSUE>
<DATE calender="Western">2007-01-10</DATE>
<DATE calender="Persian">1385/10/20</DATE>
<CAT xml:lang="fa">سیاسی</CAT>
<CAT xml:lang="en">Politics</CAT>
<TITLE>
<![CDATA[نگاه امروز
آينده آمريكاي لاتين]]>
</TITLE>
<TEXT>
<![CDATA[همشهري ديپلماتيك- آينده آمريكاي لاتين و توان آن در دگرگوني نظام بين الملل در شرايط كنوني به تقويت مركوسور بستگي دارد. از آنجا كه كشور اصلي اين اتحاديه برزيل است و برزيل هم از سال هاي دهه 1990 به اين سو اراده جدي خود را براي استقلال و پيشرفت و سامان دادن به اوضاع اجتماعي نشان داده است اين اميد وجود دارد كه اين كشور بتواند به عنوان محور اصلي وحدت آمريكاي لاتين و استقلال آن در سال هاي آينده به ايفاي نقش جدي بپردازد. هم اكنون اغلب كشورهاي آمريكاي لاتين در حال انتظام سياسي خود در قالب دموكراسي هاي قابل قبولي هستند كه از يك سو ثبات سياسي را به ارمغان آورد و از سوي ديگر، امكان ايفاي نقش در عرصه بين المللي را فراهم سازد. سقوط ديكتاتوري هاي نظامي در دهه 1980 چنين امكاني را فراهم ساخته است، هرچند كار به دشواري پيش مي رود. يك گام به عقب يعني تجديد نظر در برنامه هاي اقتصادي نئوليبرال كه از ديدگاه پاره اي صاحب نظران به بازگشت به عصر انقلاب ها تعبير شده است برعكس مي تواند به يك بازبيني و همسويي با اقشار كم درآمد و در نتيجه مفيد به حال دموكراسي تفسير گردد. اصلاح نظام بازار آزاد كه در آن شركت هاي وابسته به آمريكاي شمالي و اقليت ثروتمند بي وطن از امتياز برخوردار بودند، يكي از ضروري ترين وجوه اصلاحات اجتماعي ـ اقتصادي در آمريكاي لاتين به شمار مي رود. هرچند كه چنين اصلاحاتي ممكن است براي مدتي نظم اقتصادي را به خطر انداخته و با فشارهاي داخلي و خارجي همراه باشد. چنان كه سياست هاي هوگوچاوز در ونزوئلا با چنين حوادثي روبرو شده است. اما براي جوامعي كه دهه هاي متمادي زير يوغ آمريكا و اقتصاد افسارگسيخته آن قرار داشته اند، اين گونه اقدامات براي جلب اعتماد و رضايت عمومي و در نتيجه تحكيم مباني دموكراسي ضروري است. در برزيل، پيش از روي كار آمدن كاردوزو و سپس لولا و در شيلي، پس از سقوط پينوشه هم همين وضعيت صادق بوده و اقدامات حكومت با مخالفت اقليت و همدلي اكثريت رو به رو شده است. چنانكه يادآور شديم، پاشنه آشيل كشورهاي آمريكاي لاتين، شكاف عظيم بين فقير و غني است. مادام كه حكومت هاي مردمي و با ثبات در اين كشورها روي كار نيايند، حركت به سوي استقلال و منافع ملي امكان پذير نخواهد بود. اگر دموكراسي اولين گام در جهت استقلال و ايفاي نقش مستقل آمريكاي لاتين تلقي شود، دومين حركت،  همبستگي منطقه اي از طريق ايجاد سازمان هايي نظير مركوسور خواهد بود و آخرين حركت، برقراري رابطه با سازمان هاي منطقه اي غيرآمريكايي نظير اتحاديه اروپاست. در صورت تحقق اين فرايند، به بركت ثروت و نيروي عظيم انساني آمريكاي لاتين،  امكان اقامه آن در قالب يك قدرت جهاني كه بتواند رابطه شمال و جنوب را براي هميشه دستخوش تغيير كند، وجود خواهد داشت.]]>
</TEXT>
</DOC>
</HAMSHAHRI2>
